The Project Gutenberg eBook of Papà Eccellenza
    
This ebook is for the use of anyone anywhere in the United States and
most other parts of the world at no cost and with almost no restrictions
whatsoever. You may copy it, give it away or re-use it under the terms
of the Project Gutenberg License included with this ebook or online
at www.gutenberg.org. If you are not located in the United States,
you will have to check the laws of the country where you are located
before using this eBook.

Title: Papà Eccellenza
        dramma in tre atti

Author: Gerolamo Rovetta

Release date: April 14, 2025 [eBook #75860]

Language: Italian

Original publication: Milano: Treves, 1908

Credits: Barbara Magni and the Online Distributed Proofreading Team at http://www.pgdp.net (This file was produced from images made available by The Internet Archive)


*** START OF THE PROJECT GUTENBERG EBOOK PAPÀ ECCELLENZA ***


                            GEROLAMO ROVETTA


                            Papà Eccellenza

                           DRAMMA IN TRE ATTI



                                 MILANO
                        FRATELLI TREVES, EDITORI
                                  1908




             _Questo dramma fu rappresentato la prima volta
              dalla Compagnia Calabresi-Severi nel teatro
               Manzoni di Milano la sera del 1.º dicembre
            1907, interpreti O. Calabresi, M, B. Palmarini,
                A. Chiantoni, U. Palmarini, E. Olivieri,
            P. Rosa, R. Lupi, M. O, Donadoni, R. Badaloni._


                         PROPRIETÀ LETTERARIA.

     I diritti di riproduzione, di traduzione e di rappresentazione
                   sono riservati per tutti i paesi,
             non esclusi la Svezia, la Norvegia e l’Olanda.

         Published in Milan, February 29 th, 1908. Privilege of
           Copyright in the United States reserved under the
           Act approved March 3rd, 1905, by Fratelli Treves.

                              Tip. Treves.




PERSONAGGI.


  L’onorevole PIETRO MATTEI.
  REMIGIA, sua figlia.
  L’ingegnere FEDERICO SCHMIDT.
  Il conte ALVISE COLDOREDO.
  Il dottor MAURO PONTEDERA.
  L’onorevole SCARLINI.
  Il commendator MARTINELLI.
  LUIGI.
  CLAUDINA.

_A Roma_ — _I giorni nostri_.

                             Palcoscenico.

                     Sinistra.              Destra.




ATTO PRIMO.


Sala di studio, dove Pietro Mattei lavora e riceve, quando non è al
Ministero. — Porte laterali, chiuse. A sinistra le stanze interne, a
destra l’anticamera. Una finestra pure a destra. Mobilia e tappezzerie
semplici, severe.


SCENA PRIMA.

MATTEI, seduto a una grande scrivania, a sinistra, piena di carte, di
giornali, di libri. Sulla scrivania, la macchinetta del caffè e una
chicchera. MARTINELLI in piedi, in attesa rispettosa. Alzata la tela,
dopo un momento, entra LUIGI dalla destra: a suo tempo, PONTEDERA.


MATTEI

                                   quando si alza la tela scrive e
                                   continua a scrivere.

LUIGI

                                   un vecchio servitore alla buona,
                                   in giacca nera e con la cravattina
                                   nera. — Annunzia a mezza voce:

Il signor dottore.

MATTEI

                                   senza alzare il capo e continuando
                                   a scrivere.

Venga! Venga!

LUIGI

                                   con un cenno, tenendo aperto
                                   l’uscio, invita Pontedera ad
                                   entrare, poi va via richiudendo
                                   l’uscio.

PONTEDERA.

                                   Ricambia un saluto col Martinelli.

MATTEI

                                   continuando a scrivere, senza
                                   alzare, nè volgere il capo.

Scusa, caro dottore, ho subito.... finito!

PONTEDERA.

La patria! La patria, innanzi tutto!

MATTEI sempre scrivendo.

Burlone!

PONTEDERA

                                   si guarda attorno un momento, poi
                                   va a guardare dalla finestra.

MATTEI

                                   voltandosi verso Martinelli.

Ecco.... finito! In piedi, commendatore?... Scusi, sa, non me n’ero
accorto! Sono inchiodato qui

                                   indicando la scrivania

dalle due di notte e mi sento sbalordito.

PONTEDERA.

Male!

MATTEI

                                   si riempie la chicchera di caffè e
                                   l’ingolla avidamente.

PONTEDERA.

Malissimo!

MATTEI

                                   a Martinelli indicando Pontedera.

Il mio eterno predicatore.

                                   Presentando.

Il dottor Mauro Pontedera, di Milano.

MARTINELLI.

A Roma, per il congresso medico?

PONTEDERA.

E per le mie vacanze.

MATTEI c. s.

Il commendator Martinelli, il mio braccio destro ai _Lavori pubblici_,

                                   stringendogli la mano

e paziente sfogatoio dei miei nervi e della mia bile!

                                   Risata: poi come risovvenendosi,
                                   indicando Pontedera a Martinelli.

Amico, ma non politico! — Intendiamoci! — Costui è un clerico-moderato
e se ne vanta!

PONTEDERA.

Per il solo merito di esserlo sempre stato.

MATTEI.

È una frecciata, per me?...

                                   Risata — torna alla scrivania,
                                   prende le carte che ha finito
                                   di scrivere e le consegna al
                                   Martinelli.

A lei, come le ho raccomandato.... — Dia corso sollecitamente.

MARTINELLI.

Non dubiti, Eccellenza!

MATTEI.

No! No! Niente Eccellenza, lei!

                                   Ridendo con Pontedera.

Non sono Eccellenza, altro che per gli uscieri, — per il dovuto
rispetto, — e per i miei ragazzi, che ne ridono!

                                   Risata.

LUIGI

                                   mentre Martinelli salutato
                                   Pontedera sta per uscire, entra
                                   portando un dispaccio.

MATTEI richiamandolo.

Martinelli!... — Mi lasci prima vedere....

                                   Dopo letto il dispaccio, dandolo a
                                   Martinelli.

Precisamente!... A lei. — Vagoni! Vagoni! — Non si domanda altro!

                                   A mano a mano riscaldandosi e
                                   cominciando ad ansimare.

È una voce sola!

                                   A Martinelli.

E il ministro del Tesoro.... nuove difficoltà!... Tanto fare, disfare,
discutere, studiare.... E poi con le italo-americane, tutto sospeso!...
Troppi milioni!... Sarebbe una minaccia per il pareggio!

                                   A Pontedera.

Il _pareggio_, la gloria e l’incubo di questi piccoli ragionieri, che
sono i nostri uomini di Stato!

                                   A Martinelli.

Ma se devo rimanere al governo.... Ieri sera ho mandato un mio
_ultimatum_ a quel caro collega del Tesoro, che sta banchettando nel
suo collegio! O così, o me ne vado.

                                   Calmandosi e indicando a
                                   Martinelli il dispaccio.

Veda lei, intanto. Verso le due, sarò al Ministero.

MARTINELLI.

Non prima?

MATTEI.

Ho sacrificata la notte, per poter avere la mattinata per me!... — Ho
l’assemblea del “Cotonificio Industriale„.... c’è la presentazione dei
bilanci!

                                   A Pontedera.

Poi aspetto mio genero da Subiaco

                                   serio, con un sospiro

e anche questo, non è mai un divertimento!

                                   Di nuovo a Martinelli,
                                   congedandolo.

Insomma, verrò più presto che potrò! — Buon giorno!

PONTEDERA

                                   salutando Martinelli.

Buon giorno, commendatore!


SCENA SECONDA.

MATTEI, PONTEDERA, in fine LUIGI.


PONTEDERA

                                   osservando Mattei.

Dunque?... La macchina, mi hai detto, non va regolarmente?

MATTEI

                                   osservando Pontedera e studiandolo
                                   a sua volta.

Rispondimi con franchezza: se ieri non ti facevo cercare al congresso,
tu non venivi nemmeno a salutarmi?

PONTEDERA.

Se non oggi, sarei venuto domani, uno di questi giorni.

MATTEI

                                   diventando improvvisamente triste,
                                   scrollando il capo e lasciandosi
                                   cadere sopra una seggiola.

No. Tu non venivi nemmeno a salutarmi!

PONTEDERA

                                   ridendo, per schivare di
                                   rispondere, e indicandogli il
                                   sofà.

Qui, qui! Vieni qui; facciamo un po’ d’esame alla rota motrice.

MATTEI.

Anche per te, sono un uomo senza carattere?

PONTEDERA.

Non parliamo di politica!

MATTEI.

Anche per te sono un Girella ambizioso e volgare?... Vivaddio, tranne
ladro, perchè sarebbe troppo inverosimile, me ne hanno dette di tutti i
colori!

PONTEDERA cantarellando.

Non parliamo di politica! Fra noi due, è sempre stata un dispiacere!

MATTEI.

Che politica!... Adesso si tratta di me!... Non mi stimi più? Rispondi.

PONTEDERA lealmente.

Io ti stimo oggi che sei diventato ministro della Monarchia, come ti
stimavo ieri....

                                   sorridendo

mettiamo pure l’altro ieri, quando ti schieravi tra i più focosi
deputati del partito repubblicano. Ti ho stimato, ti stimo e ti stimerò
sempre per il tuo valore altissimo, per la tua integrità. Soltanto, a
giudizio mio, — dell’amico e del medico, — il tuo debole

                                   battendogli sul cuore

eccolo qui. E l’uomo è come la donna: quando non sa dir di no, va
incontro a tutti i guai.

                                   Ridendo.

Lévati, lévati l’abito!

MATTEI.

Credi anche tu che se non le lusinghe....

PONTEDERA.

Lusinghe no, lusinghe mai.

MATTEI continuando.

.... è stata l’influenza morale, la mia vecchia amicizia per l’attuale
Presidente del Consiglio a farmi mutar bandiera?

PONTEDERA.

Un po’ alla volta.... Una cosa dopo l’altra. Prima hai cominciato a
diventar assiduo alla Camera, poi ad addomesticarti col potere quando,
per star vicino a tua figlia, hai trasportato la sede della tua società
da Milano a Roma....

MATTEI scattando.

Che c’entra mia figlia?!... Sono venuto a Roma per lo sviluppo, per
il vantaggio della _Società_!... — Mia figlia non c’entra! Sempre mia
figlia!

                                   Calmandosi. Calmando l’affanno di
                                   respiro.

Certo.... a Roma non ho subìto l’influenza degli uomini.... ma della
verità. Ho visto al di là dei miei vecchi principî, che ormai non
avevano un fine!... Dei vecchi ideali.... ormai platonici e che mi
avrebbero condannato all’inazione, io, nato soltanto per l’azione!...
— Ad onta dei miei sessant’anni, sento il vigore di fare, di creare!
E se ci resto al Ministero.... La reggia è ringiovanita.... perchè non
ringiovanire.... non tentare almeno, di abbattere per rinnovare anche
tutto il vecchio materiale che la opprime? — E poi, tu conservatore
ed io repubblicano, non ci siamo trovati insieme a Mentana?... Mi hai
chiesto conto, allora, dei miei principî?

PONTEDERA ridendo.

Ah, ah!... Tutt’altra condizione di cose.

MATTEI.

Perchè?... Anche qui, sento lo stesso amore per il mio paese! Anche
qui, sono esposto al fuoco e non mi muovo!

                                   Passeggia su e giù ansimando, poi
                                   si ferma dinanzi a Pontedera.

Tu sei un grande galantuomo, ma sei anche un vecchio uomo, pieno di
pregiudizî!

PONTEDERA

                                   stringendosi, come rassegnato,
                                   nelle spalle.

Proprio così!... Modo di vedere. E non ci sono occhiali nuovi che
possano farmi vedere diversamente.

                                   Indicandogli il sofà.

Lévati l’abito e anche il gilet!

MATTEI

                                   sorridendo a Pontedera, con
                                   affetto e con simpatia.

.... Vecchio uomo, pieno di pregiudizî!

                                   Comincia a sbottonarsi l’abito,
                                   la sottoveste, si ferma guardando
                                   Pontedera.

PONTEDERA

                                   che ha levato di saccoccia e sta
                                   mettendo in ordine il piccolo
                                   istrumento per le ascultazioni.

.... Più ancora; la vittima dei miei pregiudizî. Pensa: sono stato
innamorato e sul punto di prender moglie una volta sola nella mia vita.
La ragazza che io amavo, e che mi amava, era cattolica e ci credeva;
perciò, morire magari di dolore, ma non cambiar di religione, ed io....

                                   vincendo la commozione

io non ho voluto cambiare la mia che non pratico e alla quale non
credo. Nato ebreo, voglio morire ebreo. Pregiudizî, si sa! Ma quando
l’avremo spogliata di tutti i pregiudizî, l’anima nostra, — nuda nuda,
— che figura ci farà?

MATTEI

                                   battendogli sulle spalle.

Il tuo amore!...

                                   Risata.

Perchè il tuo amore non era di quel buono! Ho amato anch’io una
volta sola, ma pur di sposare la mia Anna, — io, — mi sarei fatto
anche turco! E l’ho sposata, io senza un soldo, lei senza un soldo!
Peggio, con la madre piena di debiti! Una contessa, — con le mie furie
giacobine! — una Coldoredo di Venezia, ridotta, con tutta la boria dei
suoi quarti, ad affittarmi una camera per vivere!

                                   Commovendosi a mano a mano.

E quando Anna è morta.... — Remigia non ha conosciuta la sua mamma....
— la mia Remigia, che adesso tutti mi accusate di idolatrare, l’ho
odiata. Sì, odiata! — Sono stato più di tre anni senza volerla
vedere.... Poi m’hanno detto che assomigliava a sua madre.... ed era
vero, — è vero. — È il ritratto di sua madre, e l’ho amata, adorata,
non ho più avuto che lei al mondo,

                                   con uno schianto

ma ancora, soltanto, sempre per sua madre!

PONTEDERA

                                   gli prende una mano e gliela
                                   stringe forte.

MATTEI.

Continuerai a volermi bene?

                                   Sente battere all’uscio, a destra;
                                   — voltandosi.

Cosa c’è?

LUIGI.

E tornato adesso l’automobile dell’onorevole Scarlini con la signora
Remigia....

MATTEI

                                   abbottonandosi in fretta la
                                   sottoveste.

Non dire a Remigia che ti ho chiamato io, che sto poco bene!... Si
spaventerebbe! Delicata com’è, guai! Torna stasera dopo le dieci.
Manderò Remigia a teatro.

PONTEDERA.

Come vuoi.

LUIGI

                                   tenendo aperto l’uscio e chiamando
                                   Remigia.

Donna Remigia....

PONTEDERA

                                   tra sè, inarcando le ciglia.

Donna Remigia!

MATTEI

                                   cambia viso e colore:
                                   allegramente.

Cara figliuola; cara!


SCENA TERZA.

REMIGIA, entra ancora vestita d’automobile, MATTEI, PONTEDERA, LUIGI.


REMIGIA

                                   buttandosi fra le braccia di
                                   Mattei, impolverandolo.

Che gioia, papà! Che volata deliziosa!

MATTEI.

Dove?...

REMIGIA.

A Tivoli!

LUIGI

                                   gira attorno a Mattei
                                   spolverandolo col fazzoletto.

REMIGIA continuando.

Andati in un’ora, e ritornati in cinquanta minuti!

                                   Supplichevole.

Oh, papà! papà!... un bell’automobile, che sogno!

                                   A Luigi, seccata.

Ma cosa fai?

MATTEI.

Crede già....

                                   risata

che io sia la mia statua!

                                   Per indicarle Pontedera.

Guarda....

REMIGIA

sempre contro Luigi.

Ancora quei baffi, che non voglio più vedere!

MATTEI.

Sono stato io! Pensa che....

                                   Cercando una scusa.

Che baccano i socialisti! Se il mio vecchio Luigi perde i baffi, io
perdo il portafoglio!

                                   Mostrandole Pontedera.

Guarda chi è venuto da Milano....

LUIGI

                                   va via a destra.

REMIGIA

                                   cambiando, correndo a dar la mano
                                   a Pontedera, con gioia.

Oh, Mauro!... Congressista?

PONTEDERA.

Debolmente, signora Remigia!

REMIGIA.

Signora Remigia?... Alla buon’ora! Col papà Eccellenza, cominci a
rispettarmi! — Però, per questa volta, ti permetto ancora di baciarmi
la mano, restando in piedi!

MATTEI.

Puoi fargli anche l’alto onore d’invitarlo a pranzo oggi o domani.

REMIGIA.

Oggi.... e anche domani.

MATTEI.

Accettato!

REMIGIA a Pontedera.

Però, intendiamoci: non comincerai anche a Roma a metter male fra me e
il mio papà! E, soprattutto, non spaventarlo, adesso che sta benissimo!

                                   A Mattei accarezzandolo.

Se ti ammali tu, guai! Mi ammalo anch’io!

MATTEI.

Non vedi?... Crepo di salute!

                                   Risata.

Lèvati un po’ tutta questa roba e làsciati ammirare anche dal nostro
Mauro!

PONTEDERA.

Sono due anni che non ti vedo!

REMIGIA

                                   scherzando mentre Mattei con
                                   affettuosa sollecitudine le toglie
                                   il velo, ecc.

Mi troverai.... diventata grande!

PONTEDERA.

Vorresti un complimento?

REMIGIA.

Non c’è pericolo, rustica progenie!

                                   Verso l’uscio, a destra.

Ma Scarlini, quanto ci mette a far toilette?

MATTEI.

È qui?... Anche sua moglie?...

                                   Fa per andar loro incontro.

REMIGIA.

Eugenia, stamattina, è rimasta a letto. Ha l’emicrania.

MATTEI vivamente.

E sei andata a Tivoli, in automobile, sola con Scarlini?

REMIGIA.

E con Alvise.

MATTEI.

Alvise non conta! È un ragazzaccio!

REMIGIA.

E con lo _chauffeur_, papà!

                                   Stizzita.

Eravamo in quattro; in quattro.

                                   A Pontedera.

Ti pare che, _in quattro_, la riputazione di una signora corra grandi
pericoli?

PONTEDERA.

Non me ne intendo!

                                   Va a prendere il cappello per
                                   andar via.

MATTEI

                                   con un grosso sospiro.

Sai che abbiamo da fare.... con tuo marito.... sempre pronto con i
commenti e con le osservazioni disgustose.

REMIGIA imbronciandosi.

Tu non vuoi mai vedermi allegra!

MATTEI risentito.

Invece, per non inquietarti, non ti ho detto nemmeno che lo aspetto!

REMIGIA impallidendo.

Oggi?

MATTEI.

Stamattina.

REMIGIA.

Cosa ti ha scritto?

MATTEI per quietarla.

Non viene per te! Viene per affari!... Per la cartiera. Soltanto, se si
ferma a colazione, tu che sei tanto buona.... non diventar cattiva!

                                   A Pontedera.

.... Te ne vai?

PONTEDERA.

E il congresso?

MATTEI.

Allora.... a stasera!

                                   A Remigia, per rasserenarla.

Lo farai pranzare con Scarlini, con sua moglie, con....

PONTEDERA.

Basta! Basta!

MATTEI.

.... con chi vuoi!

                                   A Pontedera.

Il deputato Scarlini è il direttore della _Parola_. Un amico
simpaticissimo.

REMIGIA

                                   sempre seria, stringendo la mano a
                                   Pontedera.

Alle otto, sperando che il papà non si faccia troppo aspettare.

PONTEDERA

                                   soffiando in aria e facendo l’atto
                                   con la mano di dissiparle il
                                   malumore.

Via, via! La brutta nebbiaccia! Tuo padre....

                                   vorrebbe dire, poi si trattiene

.... ha sempre ragione.

LUIGI

                                   entra mentre Pontedera si avvia:
                                   si ferma sull’uscio e lo tiene
                                   aperto finchè Pontedera è uscito.

LUIGI, uscito Pontedera.

Il deputato Scarlini può venire?

REMIGIA.

Avanti! Avanti!

MATTEI chiamandolo.

Onorevole!...

                                   A Luigi.

E Alvise?... È di là?

LUIGI.

È andato in camera sua. C’era una lettera.

                                   Esce di nuovo dopo entrato
                                   Scarlini.


SCENA QUARTA.

SCARLINI dalla destra e detti, meno LUIGI. Poi, più tardi, ALVISE dalla
sinistra.


SCARLINI

                                   stringendo la mano a Mattei.

Ho approfittato dell’offerta di Donna Remigia e dell’aiuto della vostra
brava Claudina, così, adesso, corro al giornale direttamente! Hai letto
l’articolo?

MATTEI.

Egregiamente!

                                   Risata.

Approvato!

SCARLINI.

Dammi, allora, le bozze. Le mando subito in tipografia per l’edizione
di provincia!

MATTEI.

Vedrai; ho notato qua e là.... qualche piccola osservazione.

                                   Va verso la scrivania; entra Luigi
                                   con un dispaccio: Mattei lo apre
                                   con premura mormorando:

La risposta del mio collega banchettante.... No.

                                   Dà un’occhiata all’orologio della
                                   scrivania.

È ancora troppo presto! Aspetta, Luigi!

                                   Mette in fretta il dispaccio in
                                   una busta, la chiude e scrive
                                   l’indirizzo dicendo a Scarlini:

Anche questa è una innovazione che urta i nervi a molta gente: lettere,
telegrammi d’affari, in mie proprie mani: così, nessuna indiscrezione,
nè per i giornalisti.... nè per i banchieri!

                                   Risata, poi a Luigi, dandogli il
                                   dispaccio.

Manda subito al cavalier Zerlotti!

                                   A Scarlini.

Tu volevi?...

                                   Ricordandosi.

Ah! le bozze dell’articolo!

                                   Mentre le cerca sulla scrivania
                                   entra Alvise.

Sei qui, bel mobile?

ALVISE.

Buon giorno....

                                   Con un grande inchino.

Zio, Eccellenza!

MATTEI

                                   continuando a cercare l’articolo.

Giudizio.... giudizio. Sai chi è arrivato a Roma?... Il dottor
Pontedera! Non ti ricordi quando venivo a prenderti in collegio? Quel
dottore....

                                   a Remigia per metterla di buon
                                   umore

che gli faceva passare la cattiveria coi purganti!

                                   Risata; trova le bozze.

Eccole qui!

                                   Porta le bozze a Scarlini.

Cambia il titolo.

                                   Scrollando il capo.

“La bancarotta„.... “La sconfitta della burocrazia„.... basta _Governo
e burocrazia_!

ALVISE

                                   piano a Remigia, sempre con
                                   l’intonazione di un uomo molto più
                                   leggero che cattivo.

Vieni di là. Il Gardani ha risposto, ma ha risposto picche.

REMIGIA inquietissima.

Non vuole?...

ALVISE.

Non può. Ha perduto in Borsa.

REMIGIA.

Allora?... Ma allora?

ALVISE.

C’è sempre tuo padre! Non spaventarti!

REMIGIA.

Ho paura, comincio ad aver paura! Se scoprisse?

ALVISE.

Papà Eccellenza? Ha altro in mente!

REMIGIA.

_Lui._ Viene stamattina.

ALVISE.

Il signor Schmidt?

REMIGIA.

Ha scritto al papà.

ALVISE sorridendo.

Ti fa paura.... il tedesco di Milano?

REMIGIA fissandolo.

Adesso!... Adesso sì!

MATTEI.

Non è vero, Remigia?

REMIGIA

                                   trasalendo, voltandosi.

Papà?

MATTEI indicando Scarlini.

Che oggi lo vuoi a pranzo?

REMIGIA disinvolta.

Certissimo! Con Eugenia!

MATTEI.

E io sarò preciso alle otto!

SCARLINI sorridendo.

O.... alle nove!

MATTEI.

Il nostro buon dottore!... Ho piacere di fartelo conoscere! È un gran
galantuomo; e di galantuomini non capita di vederne uno tutti i giorni!

LUIGI

                                   entra e fa un cenno a Mattei.

MATTEI

                                   avvicinandosi a Luigi.

Cosa c’è?

LUIGI sottovoce.

Il signor Federico.

MATTEI

                                   vivamente, indicando Remigia.

Gli hai detto?...

LUIGI.

Ho detto soltanto che c’era il deputato Scarlini.

MATTEI

                                   serio: a Remigia e ad Alvise.

Ragazzi, andate di là.

REMIGIA

                                   si avvicina a Mattei
                                   interrogandolo con gli occhi.

MATTEI

                                   afferma col capo.

.... Se ti vede così....

                                   Indica l’abito d’automobile.

.... E poi anche Scarlini.... È meglio schivare tutte le occasioni.

                                   Remigia e Alvise escono insieme a
                                   sinistra, scambiando un saluto con
                                   Scarlini.

SCARLINI

                                   dando la mano a Mattei per
                                   salutarlo e vedendolo accigliato.

Ti secca tanto l’incontro con tuo genero?

MATTEI

                                   con un profondo sospiro.

E dire.... che avrei tutto per essere felice!

LUIGI

                                   tien l’uscio aperto mentre
                                   Scarlini esce; — poi lo richiude e
                                   aspetta.

MATTEI

                                   cammina su e giù preso un po’
                                   dall’affanno; — siede alla
                                   scrivania. A Luigi con la voce
                                   alterata.

Il signor Federico.

                                   Si mette a scrivere.

LUIGI via, a destra.


SCENA QUINTA.

FEDERICO SCHMIDT e MATTEI in fine LUIGI.


FEDERICO

                                   entra e saluta Mattei col capo; —
                                   si ferma in piedi, aspettando.

MATTEI

                                   scrive osservando Federico.

Ho subito.... finito.

FEDERICO.

Non ho fretta.

MATTEI c. s.

Siedi.

FEDERICO

                                   prende una sedia; — siede,
                                   accavalla una gamba sull’altra.

MATTEI continuando c. s.

Spero.... ti fermerai.... a.... colazione.

FEDERICO seccamente.

No.

MATTEI

                                   ha una piccola scossa: si frena.

Torni.... a.... Subiaco?

FEDERICO non risponde.

MATTEI sempre c. s.

Mi ero tenuto libero apposta.... stamattina.

FEDERICO ironico.

Grazie.

MATTEI

                                   balzando in piedi e gettando la
                                   penna sulle carte.

Al solito! Qualche nuovo pettegolezzo!

FEDERICO.

Perchè subito ti riscaldi? Io prendo sempre tutto con calma.

MATTEI

                                   borbottando fra denti.

Con calma, ma ti vendichi! Oh, se ti vendichi!

FEDERICO scuotendo il capo.

Tutélo soltanto il mio onore.

MATTEI.

Ma che onore! Preme anche a me il tuo onore! È l’odio, invece, sempre
il tuo odio contro Remigia!

FEDERICO calmo.

Io non _odio_, Remigia. L’ho amata molto e questa potrebbe essere forse
una ragione per odiarla _oggi_, se l’amassi ancora; ma non l’amo più.
Oggi non amo, fortunatamente, che me stesso.

MATTEI

                                   su e giù, ansimando.

Oh, gli uomini, che non sanno essere nè interamente buoni, nè
interamente cattivi!... Sono i peggiori!

FEDERICO.

Tu t’inquieti, gridi, ti senti male, e invece occorre molta freddezza
per poter ragionare e parlar chiaro.

MATTEI.

Ma che!... Inquietarmi!... In cento discussioni, in mezzo ai tumulti
della piazza e della Camera non ho mai perduto il mio sangue freddo!
— Tu non vuoi sentire la verità! È con te che non ci si può intendere!
No! No!

                                   Con ironia.

Non sei stato, come ti vantavi di essere, magnanimo e generoso! —
Generoso? — Non hai fatto altro che il tuo dovere!

FEDERICO

                                   calmo: strappandosi i fili di lana
                                   dai pantaloni.

Il mio dovere, sempre.

MATTEI continuando.

Bella generosità! Giustizia! — Nè io sono uomo da ingannarti, nè tu
sei uomo da lasciarsi ingannare. Hai voluto, hai avuto le prove più
evidenti che si trattava di una bambinata, di una fanciullaggine,
diventata cosa seria, soltanto per la tua gelosia e le tue scene!

FEDERICO.

.... Ma da quel giorno, anche Remigia, perchè non è stata più la stessa
con me?

MATTEI.

Colpa tua, non colpa sua! Non hai saputo dimenticare davvero!

FEDERICO.

Perchè anche Remigia non ha dimenticato, o almeno....

                                   molto ironico

ha aspettato troppo.

MATTEI.

So questo, io, e mi basta: — mia figlia ha giurato che quel tizio non
lo avrebbe più riveduto e ha mantenuta la parola. _Lui_, ha cambiato
di reggimento, è andato in Sicilia. Sono passati quasi tre anni: c’è
ancora e ci resta.

FEDERICO.

Ma....

MATTEI

                                   senza lasciarlo parlare.

Tu, invece, musi, sgarbi, scene!

FEDERICO.

Ma lei?...

MATTEI alzando la voce.

Non hai più voluto rimanere a Milano; sei venuto direttore delle
cartiere a Subiaco: Remigia ti ha seguito sempre docile, senza la
minima opposizione!

FEDERICO

                                   alzando la voce a sua volta.

Ma con lei, non ho più avuto che un nemico vicino a me; un nemico
freddo e muto che mi gelava il sangue, che mi avvelenava l’esistenza!
Per questo, quando tu le sei corso dietro a Roma, te l’ho data! — Ah! —
Era la liberazione!

MATTEI.

Corso dietro! Corso dietro!... Corso dietro niente affatto! Ho dovuto
venire a Roma per il Cotonificio, per la Camera.

FEDERICO

                                   con un’alzata di spalle.

Sei corso dietro a Remigia!

MATTEI fuori di sè.

Ebbene, sì! E andate tutti al diavolo! Sono venuto a Roma per prendermi
mia figlia che con te, a Subiaco, intisichiva, crepava!

FEDERICO.

Falsità! Falsità! Quando piange, quando ride con quell’aria frivola e
ingenua, falsità!

MATTEI.

Ricòrdati: se vuoi esserlo con tua moglie, non ti permetto di essere
villano con mia figlia!

FEDERICO

                                   alza le braccia con impeto, ma si
                                   ferma, spaventato, giungendo le
                                   palme verso Mattei.

No! No! Per amor del cielo! Non devi fraintendermi oggi. Dobbiamo....
ragionare pacatamente.

MATTEI

                                   torna a girare su e giù per
                                   calmarsi.

Siedi!

                                   Federico siede: Mattei, continua a
                                   camminare su e giù, poi prende una
                                   sedia, la pianta vicino a Federico
                                   e siede a sua volta.

Parla.

FEDERICO.

Tua figlia, anzi dirò, mia moglie, deve tornare a Subiaco, in casa mia.

MATTEI

                                   si volta di scatto, lo fissa,
                                   accavallando le gambe, prendendosi
                                   una gamba fra le mani.

FEDERICO.

In casa mia; non _con me_. Appartamento separato, vita separata, ma
deve tornare a Subiaco.

MATTEI ironico.

La ragione di questo editto.... imperativo?

FEDERICO.

Le _ragioni_. Sono due. Ti domando scusa se devo entrare nei tuoi
interessi.

MATTEI.

Liberissimo!

FEDERICO.

Sei un uomo pubblico, per ciò i tuoi affari e la tua famiglia, che è
ancora la mia, sono messi in pubblico. Si sa che hai dovuto vendere la
casa di Milano.

MATTEI

                                   trasalisce, poi dissimulando.

.... _Dovuto_, no; ho _voluto_ vendere per un miglior impiego di
capitale.

                                   Con una sonora risata per calmare
                                   la nervosità.

Sai, giovanotto?... Non è ancora nato chi possa dare lezioni, in
affari, a Pietro Mattei.

FEDERICO.

D’accordo, ma quando ti occupi degli affari degli altri! — Hai venduta
la casa, perchè avevi urgente bisogno di danaro.

MATTEI colpito.

Ma....

FEDERICO.

Chi non ti conosce, spiega il tuo sbilancio, appunto, con tutti i
grandi affari degli altri, in cui sei sempre ingolfato, e che non ti
lasciano il tempo di badare ai tuoi. Ciò succede, anche, frequentemente
ai galantuomini.

MATTEI.

Grazie.

FEDERICO.

Ma invece, chi ti conosce da vicino, pensa e.... _dice_, che tu ti
rovini per il lusso sfrenato di cui circondi e si circonda tua figlia,
cioè, _mia moglie_, la signora Schmidt. Rispondimi francamente: io, che
figura ci fo? — Per il mondo, siamo sempre insieme.

MATTEI.

Guadagni dieci mila lire all’anno; sei mila le dai a tua moglie; che
vuoi di più per la tua delicatezza?

FEDERICO.

Non c’è proporzione quando se ne spendono tre o quattro volte tanto per
la casa, senza contare.... le _toilettes_.

MATTEI.

Remigia, in questo, fa miracoli. Le sue più belle _toilettes_, — me
l’ha detto lei, — le fa da sè, con la Claudina!

FEDERICO.

Anche quelle che riceve da Milano o da Parigi?

MATTEI.

Pettegolezzi!

                                   Cambiando.

Non urtiamoci, senza pro! Del resto, trovo giustissime le tue
osservazioni!

                                   Con sincerità.

Provvederemo.... d’accordo, senza che tu mi porti via Remigia.

FEDERICO.

Verrà subito con me! Non deve restare un’ora di più nella stessa casa
con quel.... vostro parente! Quel conte Coldoredo!

MATTEI ridendo.

Alvise?... Adesso l’hai anche con Alvise? Mio nipote, un ragazzo!

FEDERICO.

Scusa; Remigia è sempre una ragazza; il Coldoredo è sempre un
ragazzo.... Ma per te, gli uomini e le donne, non crescono mai?

MATTEI

                                   allargando le braccia.

Dio mio! Sono stati allevati, sono cresciuti insieme....

FEDERICO interrompendolo.

Adesso, intanto, non si vedevano più da cinque o sei anni! — Che
cos’è? Applicato? Vice console?... Era al Cairo e ho saputo che è
stato richiamato per un duello nel quale ha ferito il marito di una sua
amante.

MATTEI ridendo.

Una graffiatura; e il marito non era nemmeno un marito.... autentico.

FEDERICO.

Chi te l’ha detto?

MATTEI.

Alvise.

FEDERICO riscaldandosi.

Se tu fossi un po’ meno con la testa al Cotonificio, alla Camera,
al Ministero e un po’ più _qui_, ti sarebbe saltata all’occhio la
sconvenienza di tenere nella stessa casa, con una donna giovane....
bella, un.... ragazzo che ha delle avventure galanti così sonore da
sentirsene l’eco sino a.... Subiaco!

MATTEI.

È stato richiamato a Roma.... pareva per pochi giorni. Mandarlo
all’albergo, il nipote della mia povera moglie?

FEDERICO.

Pochi giorni, da quest’inverno!

MATTEI.

Doveva andare a Tripoli, doveva andare ad Aden....

                                   Cercando di rabbonirlo.

Adesso te lo manderemo a Zanzibar.

                                   Risata.

Sei contento?

FEDERICO

                                   con un’alzata di spalle.

A Zanzibar o a Roma, a me, è soltanto il mio nome che mi preme.

MATTEI riscaldandosi.

Non farai il torto a Remigia....

FEDERICO interrompendolo.

Di credere che il Coldoredo sia il suo amante? Ah, no! In tal caso non
vorrei riprendere Remigia; te la lascierei per sempre!... E pianterei
Subiaco, la cartiera, tutto ciò che ho avuto da te! — Ricòrdati.

                                   Pausa: calmandosi.

Non è poi la prima volta; ti ho già fatto in proposito qualche
rimostranza. Tu, sempre il sordo e adesso la gente mormora.

MATTEI lo guarda colpito.

Subito; oggi stesso; Alvise non resterà un’ora in casa mia! Si spende
troppo; — hai ragione anche in questo. Tu dirai tutto quello che si
deve fare e senza prendere Remigia troppo di fronte, gradatamente, sarà
fatto. Sì; sono debole con Remigia. Non ha salute! — Anche in questo
somiglia a sua madre! — Invece di voler lei a Subiaco, vieni tu, a
Roma. Prima con un po’ di frequenza....

                                   Insinuante.

Di quella piccola nube non c’è più traccia nel suo cuore; non ne
rimanga l’ombra nemmeno nel tuo, — e così, a poco a poco, resti sempre
a Roma, con noi. È il mio sogno la vostra riconciliazione! Sono le
vostre liti, le tue parole dure, i colpi che mi ammazzano! Pensa al mio
lavoro enorme! Fiaccherebbe dieci uomini! A tante ire, scatenate contro
di me, a tanto odio, — e l’odio che più ti ferisce, l’odio degli amici
di una volta.... — Eppure mi sento forte, perchè sento che si finirà
per darmi ragione; ma ho tanto bisogno, in compenso, del riposo della
mia casa, di vedere Remigia contenta, di non essere in urto con te!

                                   Gli prende una mano, la preme sul
                                   cuore con la sua.

Non ti ho mai parlato così. Sii buono, tu che _sei_ buono! Avevi tanta
affezione per me....

                                   Con un singhiozzo.

Ero il papà di Remigia e anche il tuo!...

FEDERICO.

Affezione e gratitudine. Sempre eterne. Non avevo altro che la buona
volontà di lavorare.... mi hai aiutato. Quando sembrò che Remigia....

                                   Vincendo la commozione.

Hai acconsentito subito e non ero che un povero impiegato.

                                   Con un tremito nella voce.

Ti rispetto come un superiore, ti venero come un padre. Ma gli uomini
grandi, non vedono le cose piccole che li circondano! Tu che conosci
tutte le scaltrezze della vita pubblica, nella vita privata sei un
ingenuo. Sai creare i milioni, ma non sai contare le migliaia di lire
e fai dei debiti!... Un uomo di governo sarà forte anche povero: se
ha debiti, sarà sempre sospettato. Ti ho parlato duramente perchè....
dovevo parlare. — La tua casa?... E la mia? Ormai è il tavolino del
ristorante! — Ho parlato per il bene tuo, perchè ti rispetto, ti
venero. E perchè tu l’ami, ho parlato anche per il bene di.... Remigia.

MATTEI lo abbraccia.

FEDERICO sciogliendosi.

Lasciami andare!... Lasciami andare! Pensa a tutto quello che ti ho
detto! Lasciami andare!

                                   Via.

MATTEI.

Ha ragione!... Sì, ha ragione!... Ha ragione!

                                   Chiamando forte.

Remigia!...

                                   Verso l’uscio, — a destra.

Luigi!

LUIGI

                                   si presenta sull’uscio.

MATTEI.

Chiama subito la.... la signora Remigia.

LUIGI

                                   attraversa la scena; — va via a
                                   sinistra.

MATTEI

                                   camminando di nuovo su e giù.

Ha perfettamente ragione!


SCENA SESTA.

REMIGIA e MATTEI, poi LUIGI.


REMIGIA

                                   inquieta, studiando Mattei.

Se n’è andato?

                                   Mattei sempre c. s.

REMIGIA.

Al solito, avrà tentato di metterti su contro di me?

MATTEI

                                   sempre c. s. senza rispondere.

REMIGIA.

E c’è riuscito!

MATTEI violento.

Ha ragione!... Ha ragione!... Bisogna mettersi bene in mente che
Federico ha ragione!

REMIGIA.

Oh! Oh! Che progresso nel tuo cuore! Il “tedesco di Milano„ è diventato
Federico!

MATTEI.

Sono stato debole e ingiusto anche in questo, non obbligandoti a
riconoscere che tu, che noi, dobbiamo molto a _Fe-de-ri-co_. Ma,
adesso, bisogna persuadersi che ha ragione, e cambiar vita.

REMIGIA fissandolo.

Cioè?... Cambiar vita?

MATTEI.

Si spende troppo.

REMIGIA.

Che c’entra lui? Fa i conti in casa nostra?

MATTEI.

Casa anche sua, perchè è tuo marito.

REMIGIA.

Benissimo! Làsciati sempre scaldar la testa, così _lui_, otterrà sempre
il suo scopo di spadroneggiare anche qui.

MATTEI.

Che scaldar la testa! Al caso, aperti gli occhi!

REMIGIA.

Di colpo? Con due sole parole? Ha un gran potere su di te.

MATTEI.

Potere, dell’evidenza. Del resto capisco anch’io quando una cosa non
va, e _non va_, ma per non contrariarti, per non darti un dispiacere,
io divento.... vile. — Ti darò la prova che Federico ha ragione, in
due parole. Non ho finora trovato il coraggio di dirtelo, ma.... — Ho
venduta la casa di Milano.

REMIGIA colpita.

Hai venduta la casa di Milano?

MATTEI.

Occorrevano i danari.

REMIGIA

                                   pallidissima, si appoggia al
                                   tavolino.

MATTEI spaventato.

Che hai?

REMIGIA.

Niente!

MATTEI.

Sei diventata pallida!

REMIGIA.

Non è niente. Al primo momento, quando m’inquieto. Ma passa subito. È
passato.

MATTEI.

Remigia! Remigia! Non mettermi in croce! Quando fai così, io non parlo
più, non si ragiona più, mentre è più che mai necessario di ragionare,
di....

LUIGI

                                   bussa prima, poi entra.

MATTEI arrabbiandosi.

Che c’è?... Mai un momento di respiro!

LUIGI gli dà due dispacci.

D’urgenza, tutti e due.

MATTEI

                                   li apre in fretta; — legge.

REMIGIA tra sè.

E adesso?... Adesso?... Come si farà?

MATTEI

                                   letto i dispacci, dandoli a Luigi,
                                   in fretta.

In una busta, chiusa, al Cotonificio, al commendator Waiz! — Presto,
vattene!

                                   Quando Luigi sta per uscire.

E non ci sono per nessuno! Sta attento!

                                   Torna vicino a Remigia e cerca di
                                   calmarla.

Lo devi capire: quando io non posso fare a modo tuo, mi arrabbio contro
me stesso e sembra che mi arrabbi contro di te. Non è poi nemmeno
il caso di esagerare; di rimedi.... radicali. Io credo che si può
spendere la metà, facendo la stessa figura. Trova modo, tu che hai più
tempo e sei più ordinata, di tenere come una specie di conto corrente,
semplicissimo: — tanto di entrata e tanto di uscita. Perchè, si sa come
entrano, — e ne entrano molti, — ma poi, come escono....

                                   ridendo

mistero!

REMIGIA.

Ma _lui_, come ha saputo?

                                   Con ansietà.

.... E ti ha detto? Dimmi tutto, tutto!

MATTEI.

Ha saputo che ho venduta la casa, perchè avevo bisogno di quattrini.

REMIGIA.

Sempre le sue spie! La sua persecuzione!

MATTEI.

È tuo marito; si trova responsabile, moralmente, di quello che succede.
Anzi, non voleva più lasciarti a Roma.

REMIGIA.

Dove avrei dovuto andare?

MATTEI.

A Subiaco.

REMIGIA.

Ecco il suo scopo! Riavermi nelle mani per torturarmi!

MATTEI.

Che torturarti! Si capisce che è sempre innamorato di te!

REMIGIA.

Ti proibisco di dirlo e di pensarlo.

MATTEI.

Remigia!

REMIGIA.

Certe scene, certe parole, non si dimenticano, non si cancellano! In
noi, resta la ribellione, la rivolta.

MATTEI.

Dunque, tanto più! Se non vuoi tornare a Subiaco, bisogna accontentare
tuo marito in tutto il resto. E non c’è bisogno di scalmanarsi,
d’inquietarsi!

REMIGIA.

M’inquieto perchè lo capisco, lo so, tu covi sempre dentro di te il
progetto della riconciliazione!

MATTEI.

Io non _covo_ niente. Ti dico chiaro che questo sarebbe il mio più
grande desiderio.

REMIGIA

                                   borbottando tra denti.

Per vedermi morire!

MATTEI stizzito.

Basta!... Morire o non morire, dipende da te! Ti faccio soltanto
osservare che se tuo marito.... è diventato tuo marito, non l’ho
_covato_ io, ma lo hai voluto tu, — ad ogni costo! — Tu ne eri
innamorata, io ho acconsentito.

REMIGIA.

Innamorata, come può esserlo una ragazza che non sa niente di niente.
L’ho conosciuto a una festa da ballo.... Ballava bene.

                                   Con un profondo sospiro.

Oh, se avessi avuto la mia mamma!

MATTEI risentito.

Se ci fosse stata tua madre, avrebbe fatto quello che ho fatto io,
perchè tu ne eri innamorata e perchè Federico era un bravo uomo!
— Se ci fosse ancora tua madre, sarebbe anche per lei il rodimento
dell’anima la vostra disunione, tanto più che il torto è dalla tua
parte.

                                   Su e giù c. s.

La mamma! La mamma! Era più buona di....

                                   Cambiando, con malinconia.

Era più buona di noi, la tua mamma! Questa è la verità!

                                   Guarda Remigia che si asciuga gli
                                   occhi: si calma, si commuove.

.... Hai ragione di rimpiangerla! Oh se hai ragione!

                                   Abbraccia Remigia.

Il mio risentimento è stato ingiusto! È un vuoto, una mancanza, che
tutti i giorni, tutti i giorni si sente di più!

                                   La stringe sul cuore: le bacia i
                                   capelli.

Quante cose avrebbe potuto vedere, prevedere, evitare....

                                   Remigia piange più forte sul petto
                                   di Mattei.

La mamma sì.... — lei lo avrebbe potuto.... ti sarebbe stata sempre
vicina....

                                   Le accarezza ancora i capelli.

Io ho appena il tempo di volerti bene e di accontentarti, forse al
di là del ragionevole.... appunto perchè ti è già toccata la grande
disgrazia che si sente sempre.... di non avere la mamma!

                                   Pausa.

Anche Alvise!... È meglio che gli parli tu stessa, non vorrei che se ne
avesse a male. E poi, io, quando lo vedo?

REMIGIA

                                   fissando Mattei maravigliata.

Alvise?

MATTEI.

Non deve più restare in casa nostra. Deve andare all’albergo; oggi
stesso. — Qui, in casa con te, non è conveniente.

REMIGIA inquietissima.

È stato lui?... Te l’ha detto lui?

MATTEI.

Lui e io. È un’osservazione che abbiamo fatta insieme.

REMIGIA.

Che cosa ti ha detto? Dimmi tutto quello che ti ha detto.

MATTEI.

Che la gente mormora, che....

LUIGI

                                   bussa, c. s., poi entra.

REMIGIA stizzita.

Finitela! Non venite sempre innanzi e indietro!

LUIGI

                                   dando a Mattei un dispaccio e la
                                   ricevuta.

È riservatissimo, occorre la sua firma sulla ricevuta.

REMIGIA

                                   batte i piedi per terra,
                                   nervosissima.

MATTEI

                                   firma in fretta e dà la ricevuta a
                                   Luigi.

LUIGI via.

MATTEI

                                   apre il dispaccio, distratto: poi,
                                   subito, vivamente, non pensando
                                   più ad altro.

In cifre! Il ministro del Tesoro! La risposta all’_ultimatum!_

                                   Corre alla scrivania, cercando,
                                   buttando tutto sossopra.

Era qui!... Era qui! Adesso! Poco fa!... L’ho messo qui!

REMIGIA dopo un momento.

Cosa cerchi?

MATTEI.

Il cifrario!

REMIGIA

                                   vedendo un libretto per terra,
                                   sotto la scrivania.

È questo?

MATTEI.

Sì.

                                   Prende un foglietto di carta e
                                   traduce il dispaccio col cifrario,
                                   a mezza voce.

80-1-75 dia corso.... contratto.... officine ferroviarie....
_Paros_.... italo-americane....

                                   Continua a decifrare il dispaccio
                                   col viso illuminato dalla
                                   contentezza.

Finalmente!... L’hanno capita!... Hanno ceduto!

                                   c. s.

raccomandando.... 707....

                                   Forte.

Luigi!

LUIGI si presenta.

MATTEI.

Una carrozza, subito!

LUIGI via.

MATTEI

                                   rilegge tutto il dispaccio
                                   trascritto sottovoce, poi lo
                                   straccia, getta i pezzi del
                                   foglietto nel cestino e mette il
                                   dispaccio ricevuto in un grande
                                   portafoglio di pelle nera; —
                                   borbottando tutto contento.

Troppi milioni! Troppi milioni!

                                   A Remigia.

Dammi il cappello! Il soprabito!

                                   Remigia lo aiuta a indossare il
                                   paltò.

.... Non capiscono che è quando se ne spendono pochi, meno del
necessario, che son buttati via!

REMIGIA.

E Alvise?...

MATTEI sorpreso.

Alvise?

REMIGIA.

Sì! Alvise? Cosa gli devo dire?

MATTEI.

All’albergo! All’albergo! Ci sono tanti alberghi a Roma! — Il
compromesso?... La minuta del compromesso stipulato con l’ingegner
Morgan?

                                   Mentre va al forziere e lo apre.

Non potevano decidersi otto giorni prima? — No! —

                                   Mentre fa passare carte e lettere.

Per poi rifare, quello che già era stato fatto e disfatto!

                                   Trova il compromesso.

Eccolo!

                                   Chiude il forziere.

E dire che ho lavorato tutta notte, per poter avere una mattina libera!

                                   A Remigia mentre mette il
                                   compromesso col dispaccio nel
                                   portafoglio.

.... Capirai! Alvise è diventato un giovanotto! Si mette a fare anche
lo spadaccino!... Sì! Sì! Oggi stesso mandiamolo all’albergo!

REMIGIA sempre nervosa.

Ma lui, lui?... Mio marito?

MATTEI.

Federico?

REMIGIA.

Sì. Che cosa ti ha detto? — Dimmi la verità.

MATTEI.

Niente che possa offenderti. Del resto, anche andando all’albergo,
non bisogna esagerare nemmeno dall’altro verso! Alvise potrà sempre
venire a pranzo da noi.... Cioè, sempre no! Ma se non tutti i giorni,
almeno.... — E la corrispondenza col direttore delle officine?... —
L’ho al Ministero!

                                   A Remigia.

Adesso, capirai, tocca a me di riguadagnare tutto il tempo che loro mi
hanno fatto perdere!

                                   Vedendo comparire Luigi;
                                   arrabbiandosi.

E questa carrozza?

LUIGI

                                   che non ha avuto tempo di parlare.

Pronta!

MATTEI.

Perchè non dirmelo, tartaruga?

                                   Abbracciando Remigia.

Consolati, tu che ci tieni. Il tuo papà resta Eccellenza! Sempre così!
Fare.... disfare.... per tornar a fare quello che voglio io!

LUIGI via dopo Mattei.

REMIGIA

                                   si lascia cadere sopra una
                                   seggiola accanto alla scrivania,
                                   muta, atterrita. — Lunga pausa.

E adesso?... Adesso?... Alvise?

                                   Si alza di colpo; si avvia
                                   risoluta, verso l’uscio a
                                   sinistra. — Entra Alvise.


SCENA SETTIMA.

REMIGIA — ALVISE.


ALVISE

                                   sull’uscio a sinistra: chiamando
                                   piano Remigia.

Pst!

                                   Guarda se Mattei è andato via.

REMIGIA.

Sì!... Vieni!

ALVISE.

Ti aspettavo! Sono sulle spine; sai che è urgente. Il Gardani, aspetta.
È fatto?

REMIGIA accenna di no.

ALVISE sossopra.

No?

REMIGIA fuori di sè.

Non ne ha! Ha dovuto vendere la casa di Milano!

ALVISE.

Vendere?... Lo zio?... La casa di Milano?

REMIGIA.

Mi ha fatto una scena perchè spendo troppo! Mi ha strapazzata! — Ho
tanto pianto!

ALVISE atterrito.

Proprio in questo momento.... È un disastro!

REMIGIA.

Non pigliartela col papà, adesso....

ALVISE.

Ma se anch’io gli voglio bene, quasi come te! Se mi avesse lasciato
fare non mi sarei battuto già dieci volte per lui! — Ma, ha proprio
dovuto venderla la casa, o l’ha venduta, così per....

REMIGIA interrompendolo.

Dovuto! Dovuto!

                                   Con un nuovo spavento.

Oh Dio mio! E la Jourdain? La Jourdain?

ALVISE.

Chi è?

REMIGIA.

La mia sarta! Ha minacciato di mandare il conto a mio marito!

ALVISE.

Tuo marito non la pagherà e la sarta avrà quello che si merita.

REMIGIA.

Subito, invece! E con che gioia! Per il gusto di vendicarsi; per
costringermi a tornare a Subiaco; per farmi morire d’inedia, per
obbligarmi a fare la serva!

ALVISE.

Non esagerare!

REMIGIA.

E anche tu!

ALVISE.

Io?

REMIGIA.

Oggi stesso, fuori di casa! Devi andare all’albergo! Lo ha imposto lui,
al papà, perchè....

                                   ironica

la gente mormora!

ALVISE.

Andrò all’albergo! Che male c’è? Non ci vedremo lo stesso? La cambiale,
cara mia! l’amico Gardani, altro che l’albergo!

REMIGIA con le lacrime.

Ma pure aveva promesso....

ALVISE.

Non può! Non può! Sai che è agente di cambio? Ha perduto alla Borsa;
non può!

REMIGIA.

Per causa mia, povero Alvise! Per me! È proprio vero! Come sono stata
spensierata, pazza!

ALVISE.

Non inquietarti! Non devi inquietarti, perchè non hai niente da temere.
Sulla cambiale non c’è che la mia firma.

REMIGIA.

Ma i danari, ma il debito è mio!

ALVISE.

Questo, bada, nessuno lo deve sapere. Non lo sa nemmeno il Gardani!
— Del resto, fra di noi, abbiamo sempre fatto un po’.... da buoni
fratelli. Cercherò, m’ingegnerò, — lo ripeto, — non inquietarti! Se
fosse possibile, dando un acconto, di rinnovarla almeno per quindici
giorni, affretterei intanto la mia nomina e una volta a Zanzibar, tutti
gli affari....

                                   Respirando.

Ah, si trattano a lungo respiro!

REMIGIA.

No! Non andrai! Me lo hai promesso, giurato.

                                   Fissandolo.

Ricordati: prima di te, non ho amato che un uomo, mio marito. Non ho
da rimproverarmi, _con chi tu sai_, che le sue passeggiate a cavallo, e
lo scambio di due bigliettini inconcludenti. Tu non hai più diritto di
abbandonarmi!

ALVISE sincero.

Ma se mi sanguina l’anima al pensiero di partire, per te e, ti
dico la verità, anche per Roma!... Ma come si fa!... — Per il punto
d’onore — giuoca, giuoca, giuoca, per poter pagare: s’è formata....
la valanga!... Adesso, poi, figùrati, con l’acqua alla gola e lo zio,
furente contro di me, furente contro di te....

REMIGIA.

Furente, il mio papà?... Povero papà! Fatta la sfuriata, se n’è andato
abbracciandomi già sereno, dicendomi: resto Eccellenza!

ALVISE

                                   fissa Remigia senza ben capire.

REMIGIA.

Sai come fa presto a cambiar d’umore! Ha ricevuto un dispaccio dal
ministro del Tesoro, che gli ha fatto piacere e ha dimenticato tutto!

ALVISE colpito.

Dopo ricevuto un dispaccio del ministro del Tesoro che gli ha fatto
piacere, ti ha detto “resto Eccellenza„?

REMIGIA accenna di sì.

ALVISE.

Resto ministro?

REMIGIA c. s.

ALVISE

                                   ha uno scoppio di allegria; —
                                   l’abbraccia.

Che lampo! Che luce!... Che luce di milioni!

REMIGIA

                                   tra l’inquietudine e la speranza.

Tu.... scherzi.... per consolarmi un po’?

ALVISE

                                   sempre allegrissimo.

Non leggi i giornali, mai.... La figlia di un ministro? Se lo zio, se
il papà ti ha detto che resta Eccellenza, vuol dire che hanno accettato
le spese ferroviarie! — Non sai che le spese.... ferroviarie, sono la
nostra salvezza?

REMIGIA.

Ti prego! Ti supplico! Non è il momento di scherzare.

ALVISE.

La nostra salvezza è Gardani? — Le spese ferroviarie sono la salvezza
di Gardani, dunque anche la tua e la mia.

REMIGIA.

Mi rendi nervosa! Mi fai star male!

ALVISE ridendo.

Prendo una carrozza — non più a piedi! — Il tuo sogno, l’automobile,
spunta sull’orizzonte! — Vado a dire in un orecchio al Gardani che le
spese ferroviarie sono state accettate e la nostra cambiale... ma che
cambiale....

                                   Facendo cenno con le dita e con la
                                   bocca di riscuotere molto danaro.

Chh!... a _volonté!_

REMIGIA stizzita.

Ha ragione il papà! Sei sempre un ragazzo!

ALVISE.

Sai cos’è la _Borsa?_

REMIGIA.

Sì.

ALVISE.

Lo sai, o non lo sai?

REMIGIA.

Sì! Sì!

ALVISE.

La _Borsa_ è un luogo nel quale, quando io so, — prima che lo sappiano
gli altri, — che mio zio, come te l’ha detto in questo momento, resta
ministro, tu puoi pagare tutte le Jourdain nazionali e internazionali,
presenti.... e anche future! — Più a Subiaco! Più a Zanzibar. —
Si resta a Roma! — Evviva Roma! — Mio zio, vuol fare economia? —
Benissimo! Farai senza dei denari di papà! Te li darò io!

                                   c. s.

Chh! Chh! a _volonté!_

REMIGIA

                                   rassicurata; sorridendo con ironia
                                   scherzosa.

Tu?

ALVISE.

Soltanto.... ci vorrebbe qualche particolare preciso. Cerca di
ricordarti. Che cosa hai potuto capire?

REMIGIA.

Io avevo altro per il capo, in quel momento! Il dispaccio era in cifre.

ALVISE contrariato.

In cifre?...

REMIGIA.

Il papà ha preso il cifrario, lo ha tradotto sopra un foglietto, poi mi
pare che lo abbia lacerato e buttato via.... nel cestino.

ALVISE.

Nel cestino?... Cerchiamo! Cerchiamo insieme!

                                   Corre con Remigia a prendere il
                                   cestino; lo rovescia, si curvano
                                   a cercare fra i pezzetti di carta:
                                   Alvise ne sceglie due o tre.

Eccolo! Eccolo!

                                   Leggendo a Remigia.

Ferrov.... — Ferroviarie!...

                                   Si alza, impallidendo.

Luigi!

REMIGIA

                                   spaventata si mette dinanzi
                                   ad Alvise e al cestino, per
                                   nasconderli a Luigi: poi si
                                   avvicina piano verso l’uscio
                                   ascoltando: sottovoce.

No!... Luigi.... Non c’è!...

                                   Mettendo una mano sulla mano di
                                   Alvise che fa per ricominciare a
                                   leggere i pezzetti di carta.

E poi?... Il papà?

ALVISE

                                   con un’alzata di spalle.

Non.... facciamo niente di male!

REMIGIA c. s.

Giura!

ALVISE.

Nè male.... nè bene! Cioè, un bene per noi che non fa male a nessuno!

                                   Pallido e inquietissimo,
                                   continua a cercare i pezzetti del
                                   telegramma, leggendoli sottovoce.

.... Sue.... con....

                                   A Remigia spingendola verso
                                   l’uscio a sinistra.

Là! Là!... Sta attenta!

                                   La segue con gli occhi, inquieto,
                                   mentre continua a scegliere i
                                   pezzetti del telegramma e caccia
                                   l’altra carta nel cestino.

REMIGIA

                                   ritornando verso Alvise:
                                   sottovoce.

Non c’è nessuno!

ALVISE

                                   indicandole di restare vicino
                                   all’uscio.

Sta attenta!... Sta attenta!

                                   Sempre c. s.

Proposte.... raccomando....

                                   Cala la tela.


  FINE DEL PRIMO ATTO.




ATTO SECONDO.


La stessa scena come nell’atto primo. Sulla scrivania non c’è più la
macchinetta del caffè, nè la chicchera; invece una bottiglia d’acqua e
un bicchiere.


SCENA PRIMA.

Mentre si alza la tela, la scena è buia. Entra LUIGI. Apre, prima a
destra, poi a sinistra, i due bottoni della luce elettrica; — entra
PONTEDERA.


LUIGI a Pontedera.

Sua Eccellenza sarà di ritorno alle dieci dal pranzo di Sua Maestà.
Ho ricevuto l’ordine da Sua Eccellenza, — se il signor dottore veniva
prima delle dieci, — di pregarla di voler avere la compiacenza di
accomodarsi qui, e di voler aspettare Sua Eccellenza!

PONTEDERA sorridendo.

Ti faccio i miei complimenti, vecchio Luigi! Sei diventato un vero
maestro di cerimonie! E i baffi? Non corrono più nessun pericolo?

LUIGI

                                   sorridendo a sua volta.

Pare.... di no.

                                   Via.

PONTEDERA

                                   cantarellando sottovoce apre una
                                   scatola di sigarette; accende una
                                   sigaretta; dopo la prima boccata
                                   entra Remigia.


SCENA SECONDA.

PONTEDERA e REMIGIA.


REMIGIA

                                   abbigliata elegantemente con una
                                   ricca collana di brillanti al
                                   collo.

Come? Venivo a cercare il mio papà e invece, chi trovo?... Il pedante
brontolone!

PONTEDERA

                                   indicando la sigaretta.

Che ha commesso un furto!

                                   Fa per mettere la sigaretta sopra
                                   un piattellino.

REMIGIA.

Fuma pure! Anzi, fumerò anch’io una sigaretta, se il signor dottore non
ha nulla in contrario!

PONTEDERA.

Tutt’altro! Ti offro io stesso l’astuccio dei veleni!

REMIGIA con intenzione.

Ti piacerebbe.... avvelenarmi?

PONTEDERA.

È una cosa che noi dottori non possiamo fare.... altro che senza
saperlo!

REMIGIA.

Sei venuto soltanto per salutarlo il mio papà? — Adesso sta veramente
bene!

PONTEDERA

                                   marcando la differenza che Remigia
                                   non avverte.

Da qualche giorno, _si sente bene_. Tra il Ministero, gli affari,
non mi riesce di agguantarlo altro che nel momento in cui sta per
rintanarsi!... Sono venuto anche per te; per la mia visita di congedo.

REMIGIA.

Torni a Milano?

PONTEDERA.

Domani. Pur troppo le mie vacanze sono finite! Luigi mi ha detto che
Pietro sarebbe ritornato verso le dieci, e di aspettarlo.

REMIGIA.

Anch’io, sai? Non lo vedo quasi più il mio papà. La mattina, quando gli
dò il buongiorno, e la sera, quando gli vengo a dare la buona notte!
Colazione.... la fa quasi sempre in fretta al Ministero. A pranzo,
o ritorna a casa ad ore impossibili, o ha qualche invito ufficiale.
Stasera è a pranzo a Corte.

PONTEDERA.

Me l’ha detto Luigi.

REMIGIA.

Per questo — per poterlo almeno salutare! — ho fatto sapere ai miei
amici che stasera avrei ricevuto molto più tardi!

PONTEDERA.

Oh! Oh!... Serata di gala?

REMIGIA.

Non fare dell’ironia, anche a proposito dei miei ricevimenti. Una volta
davo tre _soirées_ in settimana, adesso.... uno solo e pochissimi amici
del mio papà: funzionari e funzionarie. È il peso della rappresentanza.
Si fa un po’ di musica, quattro salti.... Una tazza di tè, un bicchiere
di _champagne_.... Perchè mi guardi così?

PONTEDERA.

Ammiro la tua _toilette_.

REMIGIA.

Ti piace? È dell’anno scorso. Ha un anno!

PONTEDERA.

Si vede, che è giovane!

REMIGIA.

Dopo che abbiamo salutato il papà, vieni anche tu, di là?... No?

PONTEDERA

                                   mostrando che è in giacca.

Guarda: l’abito non fa il monaco, ma fa il gentiluomo.

REMIGIA.

Prendi una carrozza e in un quarto d’ora sei di ritorno, in punto e
virgola! La verità è che _tu_ non mi puoi soffrire! E dici di voler
bene al mio papà!

PONTEDERA sorridendo.

Se fosse precisamente per questo?... Perchè tuo padre ti ama troppo?

REMIGIA.

Gelosia, allora?

PONTEDERA

                                   scrollando il capo.

Timore.

REMIGIA scherzando.

Mauro, Mauro, mi fai insuperbire!

PONTEDERA.

No! No! Alla mia età, le belle signore, non mi fanno più paura altro
che per i miei amici. Ti temo.... per tuo padre.

REMIGIA

                                   corrugando le ciglia.

Perchè?

PONTEDERA.

Te l’ho già detto il perchè. Ti ama troppo. Non bisogna mai amare gli
altri più di noi stessi. È un amore contro natura e perciò morboso e
colpevole.

REMIGIA.

Quando si ama davvero, si ama sempre più di noi stessi.

PONTEDERA.

Le amanti; non le figliuole.

REMIGIA.

Perchè questa differenza?

PONTEDERA.

Perchè le amanti sono disturbi passeggeri. Come i flemoni, durano
soltanto finchè dura l’infiammazione. Poi, le amanti, si prendono
già coi loro difetti; anzi per lo più, è soltanto per i loro difetti
che si possono prendere. Invece, le figliole sono il nostro prodotto,
soprattutto morale. La nostra gioia.... non sempre, ma sempre la nostra
responsabilità. Bisogna per ciò allevarle con amore, ma soprattutto
educarle.... con rigore.

REMIGIA.

E i figliuoli?

PONTEDERA sorpreso.

Figliuoli e figliuole, s’intende!

REMIGIA.

Allora, scusa una domanda. Te.... chi ti ha educato?

PONTEDERA ridendo.

Brava! Mi hai data la lezione che mi merito! Bravissima.

                                   Chiamata al telefono.

REMIGIA

                                   andando al telefono.

Certo, il papà!

PONTEDERA.

Dirà che non può venire!

REMIGIA al telefono.

Pronti!... — Con chi parlo?...

                                   Voltandosi a Pontedera.

Non è il papà! È Scarlini.

                                   Di nuovo al telefono.

No! Non è ancora tornato!... — Sì! Certissimo!... Ha detto alle
dieci!... — Sì! anche il dottor Pontedera è qui ad aspettarlo!...
— Come? Eugenia è andata al Costanzi? Proprio stasera?... Viene
dopo teatro?... — Allora le perdono!... — Sì! sì.... Va bene!... A
rivederci!

                                   Toglie la comunicazione: entra
                                   Mattei.


SCENA TERZA.

PONTEDERA — REMIGIA — MATTEI, in frak, soprabito col bavero alzato e
cappello a cilindro. Al collo, la commenda Mauriziana.


MATTEI

                                   di buonissimo umore.

Qualche seccatore?... Gli avrai risposto, spero, che non si sa quando
torno?

REMIGIA.

È Scarlini,

MATTEI.

Meno male.

REMIGIA.

Viene adesso, per parlarti.

MATTEI.

Sarà per il giornale. Vorrà le indiscrezioni del pranzo!

                                   Ridendo.

Sta fresco!

                                   Si sbottona il paltò per levarselo
                                   e ripiega il bavero, ma poi lo
                                   rialza subito, comicamente,
                                   per nascondere la commenda a
                                   Pontedera.

Il prezzo del tradimento!

                                   Risata.

REMIGIA

                                   ripiegandogli il bavero.

No! Stai così bene in frak con la commenda!

                                   Gli leva il cappello e il paltò.

Non è vero, Mauro, com’è bello, così, il mio papà?

MATTEI

                                   voltandosi a Pontedera.

Sono bello?

PONTEDERA.

Un arco baleno!

MATTEI

                                   osservando Remigia.

Ma.... anche tu.... Lascia vedere.... hai una certa commenda al
collo....

                                   Fissando la collana e oscurandosi
                                   in viso.

Non te l’ho mai vista?

REMIGIA.

Sì, papà, tante volte!

MATTEI.

No.

REMIGIA nervosa, in fretta.

Perchè non ci hai mai badato!... Non ti ricordi, il cambio che ho fatto
con le mie perle, quelle del matrimonio, col braccialetto che mi hai
portato da Londra, con tanti altri _bijoux_?

                                   Chiamando forte.

Luigi!

LUIGI entra.

REMIGIA.

Prendi la roba del papà!

MATTEI subito, a Luigi.

Bravo! Amicone!

                                   Indicando che vuol levarsi il
                                   frak.

Portami la _redingote_, la giacca, quello che vuoi!

LUIGI

                                   esce con la roba e rientra con un
                                   altro abito.

REMIGIA.

Devo telefonare a Scarlini che sei tornato a casa?

MATTEI di buon umore.

Non ha già detto che verrà?...

REMIGIA.

Sì.

MATTEI.

E allora lascia correre!

                                   A Pontedera.

Dieci minuti di riposo tra un esercizio e l’altro!... Precisamente come
al Circo Equestre!

                                   Ridendo.

Non dicono che sono un _clown?_... un trasformista?... un
equilibrista?... Dunque, musica! _Cium! Cium!_ Il celebre acròbata,
Pietro Mattei, si presenterà dinanzi a questo colto pubblico
maravigliandolo con nuovi salti e capriole!

                                   Si leva la commenda, la consegna
                                   a Luigi che con Remigia lo ha
                                   aiutato a mutarsi d’abito; — a
                                   Luigi, con comico rispetto.

Nell’astuccio, come una reliquia! Non è benedetta.... ma ha avute tante
benedizioni! Però, se sono portentosi i salti del vecchio _clown_

                                   a Pontedera

per lui, non saranno salti mortali!

                                   Con la gioia che gli brilla negli
                                   occhi.

Saranno mortali per le camorre, per le clientele, per le mangerie dei
fornitori, dei mediatori, per quella piovra che si chiama burocrazia,
la quale complica e ritarda ogni movimento, dissanguando lo Stato! —
Ma quante ire, quanto odio!... E come mi fa piacere il sentirmi così
combattuto, così odiato!

                                   Risata.

Mi raddoppia la lena! mi.... ringiovanisce! — Buffone! Saltimbanco! —
_Cium! Cium!_ Avanti signori! È il vecchio _clown_ questa volta, che fa
ballare gli inetti, i bricconi, gl’imbroglioni! — Avanti! Pagatemi pure
con moneta lurida! Con le ingiurie! Non potrete mai darmi del ladro, e
per questo il più forte sarò sempre io!

REMIGIA.

Non gridare, papà!

PONTEDERA.

Non inquietarti!

MATTEI.

Inquietarmi? Se sono l’uomo il più sereno e il più felice del mondo?

                                   A Pontedera.

Sai il perchè?...

                                   Lo fissa: allude al Re.

Non mi sento solo e con quello là....

                                   Si picchia col dito in mezzo alla
                                   fronte.

Te lo dico io! Andiamo bene! È....

                                   risata

un bravo ragazzo!... Lasciami, lasciami lavorar di piccone contro tutto
questo vecchiume ingombrante che toglie l’aria e la luce, e dirai anche
tu, uomo dei pregiudizî, che questa volta ho fatto bene a dir di sì, a
non dormire sugli ideali, a non ridurre il mio berretto frigio.... un
berretto da notte!

                                   Si ferma.

Senza accorgermene vi minacciavo un discorso!

                                   Risata.

Cosa vuol dire le cattive abitudini!

                                   Si sente suonare il pianoforte
                                   dall’uscio lasciato aperto da
                                   Remigia.

Senti?... I tuoi invitati stanchi di aspettarti, cominciano a mormorare
sul pianoforte!

REMIGIA

                                   entra un momento; — ritorna subito
                                   e richiude l’uscio.

Non c’è che Alvise con i signori Martinelli e la marchesa Lébori.

MATTEI.

Va! Va! Non farti aspettare!

REMIGIA.

Verrai anche tu più tardi?

MATTEI.

Se non sarò troppo stanco....

REMIGIA.

Se vai a letto, chiamami prima. Voglio darti la buona notte!

MATTEI.

Intanto, un bacio. Se me ne avrai dato uno di più, te lo renderò!

                                   Abbracciandola.

Divertiti, cara.


SCENA QUARTA.

MATTEI — PONTEDERA.


PONTEDERA.

Quel.... conte Alvise, tuo nipote, non doveva andare a Zanzibar?

MATTEI.

E ci andrà; prestissimo. Deve dare ancora non so che esame; ma ci andrà
presto, a Zanzibar o a Tripoli.

                                   Diventando serio.

Perchè mi fai questa domanda?... Hai veduto mio genero?... Ti ha forse
detto qualche cosa?

PONTEDERA.

Ho incontrato Federico, giorni fa, alla posta. Abbiamo fatto insieme un
po’ di strada. Mi ha invitato ad andare a Subiaco, ma non mi ha parlato
nè di te, nè di sua moglie.

MATTEI.

In ogni modo, il signor Schmidt non avrebbe nessuna ragione di
brontolare. Alvise, non solo è andato fuori di casa mia, ma ci viene
anche ben di rado; quando abbiamo qualche pranzo, qualche ricevimento.
Chiudere la porta in faccia alla gente, capirai, non si può.

PONTEDERA.

Certo! Remigia non si adatterebbe....

MATTEI interrompendo.

Remigia?... Lei?... Ma lei si adatterebbe a tutto! Remigia non ha che
una volontà, un desiderio, accontentarmi!... Voi non la conoscete bene;
per questo, siete tutti ingiusti con lei!

PONTEDERA.

Io dicevo soltanto....

MATTEI.

Non dir niente, che sarà meglio!

PONTEDERA.

Non dico niente....

MATTEI.

Il signor Schmidt.... tutti!... Vi siete messi in mente che Remigia
abbia lei la smania di ricevere, e questo non è vero! Sono io! — I
miei colleghi, i miei funzionari, le loro famiglie.... Bisogna pur
ricevere tutta questa gente! Remigia, appunto, si sobbarca a un monte
di noie, per sollevarmi dalle seccature, dal peso delle visite e dei
complimenti.

PONTEDERA.

Scusa, non parliamo di tua figlia perchè, come Domeneddio, non
va nominata invano. — Ho sentito che di là c’era tuo nipote. Ora,
siccome — saranno più di quindici o venti giorni — mi hai detto che
doveva partire _subito_ per Zanzibar, così m’è sfuggita una domanda
innocentissima.

MATTEI.

Sei sempre padrone di domandare tutto quello che vuoi!

PONTEDERA.

Sei tu che mi hai detto che non volevi più saperne di ricevimenti,
anche per non dar ombra a tuo genero, e che volevi restringerti nelle
spese, perchè ti eri accorto che spendevi troppo. Io non entro mai, di
mia iniziativa, nei fatti e negli interessi altrui.

MATTEI.

_Altrui_. Io non credevo di essere per te un.... _altrui_.

PONTEDERA sorridendo.

Sono un istrice, — lo dici tu stesso, — e pungo senza accorgermene!

MATTEI

                                   prendendolo sotto braccio.

Sai ciò che mancava in casa nostra, non per colpa di Remigia, ma
per colpa mia? — L’ordine. — Messo un po’ di ordine, adesso si va
come l’olio. Si fa la figura di prima e si spende la metà. — La
disgrazia mia e di Remigia, è una sola. Federico. Non che sia cattivo,
tutt’altro! Ma.... _amare_ finisce ad essere un male invece di un bene,
quando non sappiamo anche farci amare!


SCENA QUINTA.

LUIGI e DETTI — poi SCARLINI; in fine la voce di ALVISE.


LUIGI.

L’onorevole deputato Scarlini.

MATTEI

                                   di nuovo allegrissimo.

Avanti! Avanti!

                                   A Pontedera.

Non andar via! Scarlini lo conosci; siete diventati amici. — E poi
a quest’ora ha il giornale e non può fermarsi. Faremo ancora quattro
chiacchiere, finchè vado a letto.

                                   A Scarlini, ridendo.

Se sei venuto per informazioni e indiscrezioni, mi tenti invano.
Girandola, Giano-bifronte, ma il Repubblicano di Sua Maestà è
incorruttibile!

SCARLINI

                                   dopo aver scambiato in fretta una
                                   stretta di mano con Pontedera,
                                   sottovoce a Mattei.

Devo annunciare subito nella prima edizione della _Parola_, che uscirà
domattina, la tua querela all’_Avanguardia_.

MATTEI.

Io, dar querela?

SCARLINI continuando, c. s.

Per un articolo contro di te!

MATTEI forte.

Diventi matto!

SCARLINI.

Bisogna annunziare subito a tutti i giornali d’Italia che darai querela
all’_Avanguardia_, e devi darla.

MATTEI

                                   risponde a Scarlini con una
                                   risata: — a Pontedera, che fa per
                                   andarsene: con forza.

Fermati! Non ho mai avuti segreti per gli amici.

                                   A Scarlini.

Parla ad alta voce.

SCARLINI forte.

Io ti sono amico e ho grande stima di te: te l’ho provato alla Camera;
te l’ho provato nel mio giornale. Io ho sempre ammirata la stoica
fermezza dell’animo tuo contro tutte le ingiurie, contro i più volgari
epiteti. Ne ridevi?... — Ho riso con te. Oggi no. Oggi, devi dar
querela.

MATTEI.

Ho fatto giuramento a me stesso: finchè non si attenterà all’onestà
dell’uomo privato, padronissimi d’inventare quello che vogliono; me ne
infischio.

SCARLINI.

Ma....

MATTEI.

La più grande forza dell’uomo pubblico, dell’uomo di Stato è
l’indifferenza. Guarda i grandi!

                                   A Pontedera.

Guardate Cavour!... E ha avuto, oppositore atroce, un Garibaldi!

SCARLINI.

Ma Cavour non è mai stato accusato di affarismo; di una losca
operazione di Borsa!

MATTEI

                                   un grido terribile: quasi
                                   avventandosi contro Scarlini.

Chee?...

PONTEDERA calmandolo.

Pietro! Pietro!

MATTEI

                                   dà una forte scrollata di spalle.

Risponderò a quella gente, che le mie mani sono troppo pulite per
sbatterle sulla loro faccia.... sporca!

                                   Risata, ma nervosa, cominciando a
                                   ansimare, esaltandosi.

Un gioco di Borsa, io?... Almeno, il verosimile!... Quando mi dànno
del voltafaccia, quando dicono che ho voltato casacca per l’ambizione,
per indossare la livrea di corte, vivaddio per gl’imbecilli, questo
può essere ancora _verosimile_, ma accusare di turpi speculazioni un
uomo che, se soltanto si fosse occupato degli affari propri invece
di occuparsi degli affari del pubblico e dello Stato, sarebbe ricco,
straricco, è stupido, è ridicolo, è grottesco! Grottesco!

PONTEDERA.

Non inquietarti! Non gridare!

SCARLINI.

Il tuo non è ragionare, non è rispondere! E all’articolo
dell’_Avanguardia_ bisogna rispondere!

MATTEI.

Ma trent’anni di vita onesta, non rispondono per me? La mia.... quasi
povertà non risponde per me?... Sono trent’anni che maneggio milioni.

                                   Battendo sullo scrigno.

Questa è la mia cassa! Apritela! Sì e no, vi troverete mille lire,
di mio! Non dò querela. A poco a poco.... bisogna abituarsi a tutto!
Prima non ho più avuto ingegno, — sono diventato una bestia! — Poi non
ho avuto più carattere!... Adesso non ho più nemmeno onestà! Non sono
più nemmeno un galantuomo!... Bisogna abituarsi! Abituarsi a tutto e
poi....

                                   Si lascia cadere sulla poltrona
                                   spossato.

Abituarsi a tutto.... o crepare.

                                   Dopo un momento; a Scarlini.

Questo giornale.... dammelo.

PONTEDERA

                                   va alla scrivania, versa un mezzo
                                   bicchier d’acqua.

MATTEI

                                   sempre più abbattuto, guarda
                                   Scarlini, guarda Pontedera, col
                                   giornale stretto, gualcito, nella
                                   mano tremante.

PONTEDERA

                                   gli offre l’acqua da bere.

MATTEI.

                                   Beve.

Grazie.

                                   Apre il giornale.

SCARLINI indicando.

Seconda pagina. Terza colonna.

MATTEI leggendo.

“Il fasto....„

                                   Colpito.

Il fasto?...

                                   Torna a leggere.

“Il fasto e i fasti di una nuova Eccellenza — Dai giuochi acrobatici,
ai giuochi di Borsa!„

                                   Legge piano tutto l’articolo:
                                   il suo respiro diventa sempre
                                   più affannoso, il volto terreo,
                                   spaventoso: per la prima volta
                                   ha una contrazione, una smorfia
                                   prodotta dalle pulsazioni
                                   trasmesse dai grossi vasi del
                                   collo. — Dopo letto, dà il
                                   giornale allo Scarlini; rauco.

Sì!... Sì!... Querela!... Querela!... Con la più ampia facoltà di prova.

SCARLINI.

S’intende.

                                   Dà il giornale a Pontedera che lo
                                   legge a sua volta.

MATTEI borbottando.

La galera a quella gente!... La galera.

SCARLINI

                                   a Pontedera, mentre legge
                                   l’articolo.

È la prima edizione dell’_Avanguardia_ che arriva domattina in
tutta Italia, mentre la seconda edizione esce a Roma. È perciò
importantissimo che tutti i corrispondenti possano telegrafare ancora
stanotte ai loro giornali il sunto della mia risposta, con l’annunzio
della querela.

PONTEDERA.

Precisamente.

                                   Rende il giornale a Scarlini.

SCARLINI

                                   sorridendo, a Mattei.

Abbiamo poi la circostanza favorevole che se tu sei un galantuomo, lo
sono anch’io, ed è notorio che se il mio giornale ti è amico, non è un
giornale che si vende.

MATTEI più calmo.

E ancora un’altra fortuna. Dal momento che ho ricevuto il telegramma
del ministro del Tesoro, — prima vi faceva opposizione, lo sai — di
dar corso al contratto per la fornitura dei vagoni con le Officine
Italo-Americane, per evitare appunto propalazioni, sorprese da parte
degl’interessati allo smercio dei titoli in Borsa, ho condotto tutte
le pratiche, non solo segretamente, ma _personalmente_. Anima viva non
ne ha saputo una parola, altro che a operazione finita. Di là c’è il
commendator Martinelli, il mio segretario particolare, il mio _alter
ego_: lo chiamo. Egli stesso vi confermerà di averlo saputo soltanto da
otto giorni. — Luigi!

SCARLINI.

Che fai?

MATTEI.

Mando a chiamare il Martinelli!

SCARLINI.

Che Martinelli!

PONTEDERA.

Non abbiamo bisogno di testimoni per crederti!

MATTEI.

Siccome tutti e due reputate necessario, indispensabile, che io debba
raccogliere il fango....

PONTEDERA.

Non raccogliere! Rispondere!

SCARLINI.

E sia! Senza rettorica! Quando vai per la strada e la ruota di una
carrozza t’imbratta il viso di fango, puoi essere galantuomo quanto
vuoi, ma tornerai a casa a lavarti! — Martinelli! Testimoni! — Che
testimoni! Per provare che hai tenuto segreto il contratto con le
Officine Italo-Americane?... Se l’_Avanguardia_, — non hai letto? — ti
accusa appunto di averlo tenuto segreto per giocare o far giocare al
rialzo sulle _Itale_, per tuo conto?

MATTEI smarrito.

Hai ragione! Hai ragione! Ma si finisce anche col perdere la testa!

SCARLINI.

Intanto, di precisato, — per le nostre indagini, — nell’articolo
dell’_Avanguardia_, c’è un _fatto_ e un _nome_. Il giuoco al rialzo,
sulle _Italo-Americane_, compiuto venti giorni fa....

MATTEI.

Appunto! Venti giorni fa!... Precisamente! Il giorno dopo che io ho
ricevuto il telegramma! Quando io solo potevo saperlo!... Quando io
solo lo sapevo?! E il nome?... Non ricordo il nome....

SCARLINI.

Dell’agente di cambio che avrebbe giuocato per tuo conto? Enrico
Gardani!

MATTEI.

Gardani?... Mai sentito nominare. Ma non può esserci stata
indiscrezione, malafede, dall’altra parte?... Da parte delle _Itale_?

SCARLINI.

Potrebbe darsi. C’è, però, una grave circostanza, della quale bisogna
tener conto. Questo Enrico Gardani è un uomo di pessima fama. In Borsa,
dalla gente seria, accreditata, è tenuto il più possibilmente alla
larga. Sono venuto a sapere che è, invece, in intimi rapporti con tuo
nipote.

MATTEI.

Alvise?

SCARLINI.

Appunto; il contino di Venezia, il diplomatico a spasso. Ho saputo
che.... si divertivano insieme. Passavano la notte, giuocando.

MATTEI maravigliato.

Giuocando?

SCARLINI.

Nei mezzanini di un caffè; una bisca di Via Nazionale.

MATTEI.

Mio nipote?... Perchè non me l’hai detto prima?

SCARLINI.

Anch’io non l’ho saputo che un’ora fa.

PONTEDERA.

Da chi?

SCARLINI.

Dal più abile dei nostri _reporters_, Tito Squaglia. Ha l’ardore, il
fiuto di un branco di segugi.

MATTEI.

E ha aspettato proprio un’ora fa?

SCARLINI.

Tito Squaglia segue il fatto del giorno. Consegnandomi la prima
prova dell’_Avanguardia_, ancora fresca di stamperia, mi ha dato le
informazioni che mi potevano occorrere.

MATTEI.

Alvise? Chi sa?... Ancora un ragazzaccio!... Raggirato, trascinato. —
Il giuoco?... — Uhm! Mi ha sempre detto che non giocava mai!

SCARLINI.

Eh!... Dal _fare_ al _dire_.

MATTEI

                                   nervoso; batte sulla spalla al
                                   Pontedera.

Sì! Hai ragione! Lo faremo partire! Subito!

                                   Mormorando tra sè.

E anche il.... tedesco aveva ragione!

                                   Forte.

Ma un’azionaccia, una bricconata.... — Mio nipote?... — No.

                                   Rassicurandosi; sorridendo.

E poi.... Alvise?... Che cosa poteva saperne Alvise del contratto del
Governo con le _Italo-Americane_?

SCARLINI.

C’è però ancora....

MATTEI.

Ancora una circostanza?

SCARLINI.

Un fatto; del quale subito gli chiederai conto.

MATTEI.

È di là: lo chiamo.

SCARLINI.

Tito Squaglia ha saputo che c’era in giro una cambiale di tuo nipote
per dieci mila lire, girata e fatta scontare alla Banca da Enrico
Gardani.

MATTEI.

Alvise? Dieci mila lire? Ma chi vuoi che gli presti dieci mila lire? —
Se non ha un soldo, di suo, povero diavolo!

SCARLINI.

Appunto; è tanto più grave che il Gardani gliele abbia prestate. Vuol
dire, chiaramente, che costui ha messo gli occhi sopra tuo nipote e ha
voluto averlo nelle mani premeditando qualche grasso affare.

MATTEI

                                   si avvia precipitoso verso
                                   l’uscio, a sinistra.

PONTEDERA lo ferma.

Che fai?

MATTEI.

Di là.... Alvise....

PONTEDERA.

Vuoi far nascere uno scandalo?

MATTEI.

Si perde la testa!... Si perde la testa!

PONTEDERA.

Sii uomo! Uomo! Pensa chi sei!

SCARLINI.

Lo fai chiamare da Luigi.

MATTEI.

Sì!

                                   Fa cenno a Pontedera di chiamare
                                   Luigi.

PONTEDERA si avvia.

SCARLINI

                                   lo ferma con un cenno. — A Mattei.

Devi interrogarlo da solo a solo; e devi costringerlo a dirti la
verità. Io ti dirò soltanto come il tuo amico Mauro: _pensa chi sei_. E
pensa che non sei padrone _tu_, del tuo onore. Il tuo onore, in questo
momento, è anche il nostro; è l’onore dei tuoi amici; è l’onore dei
tuoi colleghi. Se c’è un colpevole, anche in casa tua, qualunque esso
sia, parente, _nipote_, nessuna indulgenza; deve rispondere del proprio
fallo. Ricòrdati: tu non hai diritto di lasciar parlare il cuore, di
nascondere gli altri con la tua persona. La tua persona, per te e per
noi, deve sempre apparire com’è: incontaminata.

MATTEI

                                   risoluto: a Pontedera.

Chiama Luigi.

LUIGI

                                   entra; — si ferma sull’uscio.

MATTEI a Scarlini.

Annunzia nel tuo giornale che Pietro Mattei dà querela
all’_Avanguardia_ con la più ampia facoltà di prova. E sia telegrafato
subito da tutti i corrispondenti, in tutta Italia.

SCARLINI

                                   stringe la mano a Mattei,
                                   fortemente.

Mi telefoni più tardi?

MATTEI.

Sì.

SCARLINI

                                   esce in fretta, scambiando un
                                   saluto con Pontedera.

MATTEI a Luigi.

Chiama un momento il.... il signor Alvise.

LUIGI via.

                                   Quando l’uscio di sinistra è
                                   aperto, si sente di dentro la
                                   voce di Alvise — “_Alla figlia di
                                   Papà Eccellenza!_„ — La musica,
                                   al pianoforte, di _Madama Angot_:
                                   “_Sono la figlia_„, ecc. — Uno
                                   scoppio di risa; — poi di nuovo
                                   silenzio.

MATTEI fissa Pontedera.

LUIGI

                                   attraversa la scena; — va via, a
                                   destra.

MATTEI

                                   a Pontedera, sottovoce.

Mauro, Mauro, non andar via!

PONTEDERA.

Sono di là. Quando vuoi, mi fai chiamare.

                                   Via.


SCENA SESTA.

MATTEI — ALVISE — poi REMIGIA.


ALVISE

                                   allegrissimo, per lo _champagne_
                                   bevuto.

Mi hai fatto chiamare?

MATTEI

                                   lo fissa torvo, muto.

ALVISE.

Eccomi a’ tuoi ordini, zio Eccellenza!

MATTEI con voce sorda.

Ricòrdati, che non lo sono un pagliaccio.... E tanto meno il _tuo_
pagliaccio.

ALVISE.

Cos’hai?

MATTEI.

Che rapporti esistono fra te e un certo Enrico Gardani, agente di
cambio?...

ALVISE

                                   colpito; — si domina subito.

Nes.... suno.

MATTEI.

Tu lo conosci.

ALVISE.

Ap.... pena di vista.

MATTEI.

Bugiardo!

ALVISE.

Zio....

MATTEI.

Bugiardo! E bada: con me non si fa il Rodomonte. Tu dici una menzogna.
Passi con lui tutte le notti, a giuocare, in un caffè, — una bisca, —
di Via Nazionale!

                                   Continua a fissare Alvise,
                                   avvicinandosi.

ALVISE.

Sempre no; qualche sera, al bigliardo. Ma non ho mai avuto nessun
rapporto, con lui.

                                   Sicuro, disinvolto.

Ci vuol altro, aver rapporti con tutta la gente che incontriamo nei
teatri, nei caffè! — Si saluta: — buon giorno! — buona sera! — E chi
t’ha visto, t’ha visto!

MATTEI c. s.

Ma con tutta la gente che incontriamo nei teatri, nei caffè, — con le
persone con le quali non abbiamo rapporti, — non si scontano cambiali
per dieci mila lire!

ALVISE

                                   ha un leggero sobbalzo.

MATTEI

                                   piomba addosso ad Alvise: lo
                                   afferra con le due mani per il
                                   bavero del frak e scotendolo gli
                                   parla faccia a faccia.

È vero! Non lo puoi più negare! Te l’ho letto in faccia! — È vero! E se
adesso non dici la verità, ti ammazzo! Com’è vero Dio, ti ammazzo!

ALVISE.

È vero!... Avevo perduto, giocando con lui.... a _baccarà_.... — Gli ho
firmata.... una cambiale....

MATTEI.

E l’hai pagata?

ALVISE.

.... No.

MATTEI.

Sì.

                                   Scotendolo: — sempre con la voce
                                   sorda.

L’hai pagata, pagata, pagata....

ALVISE.

Sì.

MATTEI c. s.

I danari? I danari?... Dove hai trovato i danari?

ALVISE.

Giocando ancora, ho vinto.

MATTEI.

A che giuoco?

ALVISE.

Al solito!... Al _baccarà_....

MATTEI.

Alla Borsa! Alla Borsa! Hai giocato col Gardani alla Borsa!

ALVISE.

Sì....

MATTEI.

Al rialzo! sulle _Italo-Americane_?

ALVISE.

Sì....

MATTEI.

Venti giorni fa?

ALVISE.

Sì....

MATTEI.

E alla liquidazione, avete esatto di saldo...?

ALVISE.

Duecento mila lire....

MATTEI.

Divise col Gardani?

ALVISE.

Sì....

MATTEI.

E come hai saputo del mio contratto con le _Itale_? Come lo hai
saputo?... Come?...

ALVISE

                                   sciogliendosi, respinge Mattei
                                   vivamente.

Questo, è affar mio!

MATTEI.

Tuo?

ALVISE sicuro, spavaldo.

Ho arrischiato; l’ho indovinata.

REMIGIA

                                   si presenta sull’uscio, a
                                   sinistra.

MATTEI

                                   sempre a mezza voce.

Tu sei.... un ladro!

ALVISE.

Signor Mattei! Da uomo a uomo....

MATTEI

                                   interrompendolo con violenza ma
                                   sempre sottovoce.

Sì, da uomo a uomo, senza riguardi, senza pietà, per nessuna memoria,
per nessun vincolo del sangue. Da uomo a uomo!

REMIGIA.

Papà! Papà!

                                   Spaventata, si slancia fra Mattei
                                   e Alvise.

MATTEI

                                   sempre con voce bassa, sorda.

Tu sei un ladro!

ALVISE

                                   ha un impeto di collera. — È
                                   trattenuto da Remigia.

MATTEI.

Hai rubato, hai frugato tra le mie carte, i miei segreti. Hai rubato.
Ladro! — Quella è la porta! — Qui non si ritorna più! — Ma io dò
querela, senza riguardi, sai! Voglio difendermi! Domani, ti farò
interrogare dal giudice....

ALVISE.

Va bene. Risponderò a chiunque quello che ho risposto a te. Non ho
altro da aggiungere.

                                   Via.


SCENA SETTIMA.

MATTEI — REMIGIA.


REMIGIA smarrita, tremante.

Papà!... Oh, papà, papà!

MATTEI.

Tu non sai?... Ha commessa una truffa! E ne sono io, la vittima!
L’_Avanguardia_ accusa me, esplicitamente, di speculazioni vergognose
e grossolane! — Io!... — È assurdo, oltre essere infame! È grottesco!
Ma i nemici, e anche gli avversari credono tutto! È il loro interesse!
Il loro mestiere. — In tutta Italia, — capisci? — a quest’ora, sono
accusato di servirmi dei segreti della mia carica, per rifornirmi lo
scrigno! Querela! Querela! E il processo a tuo cugino, ad Alvise, a
quella canaglia! Duecento mila lire!... Come ha fatto a sapere?... Come
ha fatto?

                                   A Remigia.

Oh, ma domani, sai, parlerà! Il giudice, il procuratore del re, lo
faranno parlare!

REMIGIA

                                   buttandosi fra le braccia di
                                   Mattei.

Oh, papà, papà.... perdonami....

MATTEI.

Perdonarti? Che c’entri tu con Alvise?

REMIGIA.

Sì! Perdonami! Perdonami!

MATTEI c. s.

Diventi matta?...

REMIGIA.

Non sapevo di far male....

MATTEI

                                   colpito, respinge Remigia che cade
                                   in ginocchio.

Non sapevi di far male?

REMIGIA.

Di far tanto.... male!

MATTEI

                                   la fissa, terribile con tutta la
                                   vita negli occhi: le fa cenno col
                                   capo di proseguire.

REMIGIA

                                   sempre in ginocchio.

Ti giuro.... ti dirò.... ti confesserò tutto. Avevo paura di te.... di
Federico.... Quella mattina Federico era stato a Roma....

MATTEI

                                   fissa la collana di Remigia. Il
                                   suo viso sconvolto, terreo, ha
                                   una contrazione nervosa. Si lascia
                                   cadere sulla poltrona.

REMIGIA continuando c. s.

Anche allora.... volevo gettarmi a’ tuoi piedi.... Ma.... quando mi hai
detto di aver venduta la casa.... non ho più avuto.... coraggio....
Dio.... come ho sofferto.... Non potevo più chiuder occhio....
credevo di morire.... ero qui.... con te.... quando tu hai ricevuto il
telegramma del ministro....

MATTEI

                                   che ha sempre fissato la collana,
                                   si alza strappandogliela dal
                                   collo, e gliela mette sotto
                                   gli occhi con la mano tremante,
                                   con le lacrime che gli colano
                                   spesse sul viso contraffatto; —
                                   poi, con voce rauca, sempre più
                                   tremante, spaventato di sè stesso,
                                   di ciò che potrebbe commettere
                                   nell’impeto della collera.

Va via.... Va via!

                                   Alza Remigia di colpo, spingendola
                                   verso l’uscio, a sinistra.

Va via!... Va via!...

REMIGIA via.

MATTEI

                                   è come ubriaco, barcollante; —
                                   si prende il capo fra le mani;
                                   comincia a comprendere tutta la
                                   verità.

Scarlini.... Scarlini.... No.... la querela.... No la querela....

                                   Corre barcollando alla scrivania;
                                   fa per scrivere a Scarlini, ma
                                   non può; fa per telefonare, ma
                                   non riesce a profferire le parole.
                                   Continua a borbottare:

Scarlini.... Scarlini....

                                   Finalmente, strappandosi il
                                   colletto, si precipita verso
                                   l’uscio, dal quale era uscito
                                   Pontedera, urlando:

Mauro!... Mauro!


SCENA OTTAVA.

PONTEDERA e DETTI.


MATTEI a Pontedera.

Scarlini! Scarlini!... No! No!... Querela.... No!... No la querela....
Impossibile! Io! Io! Sono stato io! Colpa mia!

PONTEDERA

                                   che ha indovinato; fissandolo.

Alvise?... Remigia?...

MATTEI

                                   scoppia in un pianto dirotto
                                   buttandosi fra le braccia di
                                   Pontedera.

Sono rovinato! Sono rovinato!

                                   Cala la tela.


  FINE DELL’ATTO SECONDO.




ATTO TERZO.


Il giorno dopo, verso sera. — Il salottino di Remigia attiguo alla
sua camera da letto. Molta eleganza, moltissimo lusso. Nella camera da
letto, — aperta, con gli usci spalancati, si vedrà Claudina preparare
i bauli e le valige di Remigia. — Un baule grandissimo, quasi pieno di
roba, nel salottino. Sul letto, — nella camera da letto, — vestiti,
biancheria finissima di Remigia, e un altro baule già pronto. Nel
salottino, due scatoloni da cappelli. Pure nel salottino vestiti,
cappelli, altra roba di Remigia. — A sinistra, le stanze interne: a
destra, le stanze attigue all’anticamera. Una lucerna accesa nella
camera da letto; altre lucerne, pure accese, nel salottino.


SCENA PRIMA.

REMIGIA, seduta sopra un sofà, con molti cuscini; col capo fra le mani,
pallida, con gli occhi fissi nel vuoto. — CLAUDINA, nella camera da
letto, prepara i vestiti che devono essere messi nel baule.


CLAUDINA

                                   dopo un momento che è alzata la
                                   tela, si avvicina a Remigia; — col
                                   tono dolce e la voce pietosa.

Signora.... il vestito _bleu_, _tailleur_, del _Doucet_, lo mette nel
baule?... Se per caso a Milano facesse un po’ più fresco?... E poi, se
si va in montagna?...

REMIGIA.

                                   sempre c. s. — si stringe nelle
                                   spalle senza rispondere.

CLAUDINA

                                   dopo un momento di attesa.

Io, tanto, lo metto nel baule. È sempre meglio!

                                   Via, verso la camera da letto.

REMIGIA con un fil di voce.

Claudina....

CLAUDINA ritornando.

Signora?...

REMIGIA

                                   con le lacrime nella gola.

Hai spiegato bene, al portiere?

CLAUDINA.

Non dubiti. — Deve dire a tutti, che la signora è già partita per
Milano.

REMIGIA fissandola.

Nè amici, nè.... parenti. A tutti?

CLAUDINA.

Sissignora. Anche al signor Schmidt.

REMIGIA

                                   al nome di Federico rabbrividisce.

CLAUDINA

                                   a Remigia, indicando verso
                                   l’uscio, a sinistra.

Il signor dottor Pontedera.

REMIGIA alzandosi.

Va, va!... Non perder tempo!

CLAUDINA

                                   ritorna nella camera da letto:
                                   ricomincia a preparare i vestiti;
                                   — mette dell’altra roba nel baule,
                                   ecc. — Tutto ciò finchè dura il
                                   dialogo.


SCENA SECONDA.

REMIGIA — CLAUDINA nella camera da letto — PONTEDERA.


REMIGIA

                                   andandogli incontro, ansiosa.

Il papà?

PONTEDERA scrollando il capo.

Come t’ho detto, stanotte... l’ho visto molto male. Oggi, ancora, ha
avuto un nuovo assalto, ma non così grave. La digitale ha ottenuto il
suo effetto.

REMIGIA.

Ora?... Ora?

PONTEDERA.

Verso le quattro s’è un po’ assopito, poi — è un miracolo! — ha
cominciato a riaversi ed ora.... è di là nel suo studio, e s’è messo a
scrivere!

REMIGIA

                                   fa un grande sospiro, levando gli
                                   occhi al cielo.

PONTEDERA continuando.

Ha parlato di tutto, ricordando.... tutto, con una calma
straordinaria.... impressionante. Gli ho promesso, dopo che ti avrei
accompagnata a Milano, di ottenere dal direttore dell’ospedale qualche
altro giorno di licenza per poter tornare a Roma e ripartire poi con
lui, appena avrà disposto.... ogni cosa, appunto per poter partire.

REMIGIA angosciata.

Non vuol più vedermi?... Più?...

PONTEDERA.

Più?... No, pover’uomo! Gliel’ho consigliato io stesso. — L’ho persuaso
a lasciarti partire senza vederti. Nello stato in cui si trova.... —
bada, non è proprio il caso di illuderci. Qualunque nuova emozione gli
potrebbe essere.... fatale. Passati questi primi giorni, vi rivedrete
con più calma a Milano, o dove avrete fissato di andare.

REMIGIA

                                   si butta sulla poltrona, e si
                                   mette a piangere.

PONTEDERA

                                   Si guarda attorno; — dà
                                   un’occhiata ai vestiti, ai
                                   cappellini, a tutta quella roba
                                   che deve essere messa nei bauli;
                                   — osserva Remigia e scrolla
                                   tristamente il capo.

CLAUDINA

                                   viene dalla camera da letto e si
                                   ferma un po’ distante da Remigia.

Signora.... I due cappelli nuovi, da giorno, li porto a Milano tutti e
due?

REMIGIA

                                   si stringe nelle spalle,
                                   infastidita, senza rispondere.

CLAUDINA

                                   mentre continua il dialogo tra
                                   Remigia e Pontedera, apre un
                                   armadio, ne leva due cappelli,
                                   uno lo mette sul tavolino,
                                   l’altro sulla poltrona vicina
                                   allo scatolone, poi ritorna nella
                                   camera da letto.

REMIGIA

                                   a Pontedera che sta osservando
                                   Claudina; — scrollando il capo.

L’ironia della vita?... Si può morire di dolore.... eppure....

PONTEDERA.

Eh, sì!... Hai ragione! La vita.... è ironica! — Tuo padre, intanto, ha
mandato le sue dimissioni al Presidente del Consiglio, e al Presidente
della Camera. “I ripetuti assalti della sua grave malattia di cuore non
gli permettono più di lavorare, di occuparsi, e soprattutto di poter
resistere ancora ad una guerra troppo accanita e sleale.„ — Queste
spiegazioni, chi avrà interesse a crederle, le crederà.... siano o non
siano le vere. Chi avrà interesse a non crederle.... siano o non siano
le vere, non le crederà. — Ironia.... della vita.

REMIGIA.

Mi perdonerà?

PONTEDERA.

Tuo padre?

                                   La fissa con un sorriso
                                   amarissimo.

Certamente!... Soltanto....

                                   Dà un’occhiata all’orologio.

Cerca di far presto.

REMIGIA.

Io potrei partire anche subito; — Claudina, con la roba, partirà quando
potrà. — Subito! Subito!

                                   Con un brivido pensando a
                                   Federico.

Non vedo l’ora di essere in ferrovia, di essere in viaggio, di essere
lontana da Roma!

PONTEDERA.

Io vado a mangiare un boccone.... Ho da fare anch’io la mia roba....
Vedrò ancora tuo padre, e prima delle dieci, verrò a prenderti con la
carrozza.

REMIGIA come spaventata.

Chiusa!

PONTEDERA.

Chiusa.

                                   Guarda ancora tutti quei vestiti,
                                   quella roba, con un’espressione
                                   molto significativa; — poi dà
                                   un’altra occhiata a Remigia, —
                                   senza che questa se ne accorga, —
                                   molto espressiva.

Sai, il....

REMIGIA

                                   lo fissa; capisce che si tratta di
                                   Alvise.

PONTEDERA

                                   fa un cenno affermativo col capo.

A quest’ora è a Genova. S’imbarcherà domattina, direttamente per il
Brasile. Carriera.... non se ne parla più. Mi ha dato la sua parola
d’onore che, per molti anni almeno, non manderà più sue notizie a....
nessuno. E credo.... la manterrà. — Dunque alle dieci! — Trovati
pronta!

                                   Via.


SCENA TERZA.

REMIGIA, CLAUDINA sempre nella camera da letto, poi FEDERICO.


REMIGIA

                                   affranta dal dolore si lascia
                                   cadere sul sofà.

CLAUDINA

                                   uscito Pontedera, rientra dalla
                                   camera da letto nel salottino, si
                                   avvicina a Remigia; — la guarda
                                   affettuosamente.

Signora.... Vuol proprio mettersi in viaggio, così, senza prendere
nemmeno una tazza di brodo?

REMIGIA.

No....

                                   Tra sè.

Tutti contro di me.... Senza nessuna pietà!

                                   Ascolta verso l’uscio a destra.

CLAUDINA

                                   ascolta pure verso l’uscio a
                                   destra.

LUIGI di dentro.

Mi creda!... Glielo giuro, signor Federico!

REMIGIA

                                   balza in piedi, spaventata.

LUIGI c. s.

Sua Eccellenza sta poco bene!... È ammalato! Non può proprio veder
nessuno!

                                   Entra parlando con Federico
                                   e facendo cenno a Remigia di
                                   allontanarsi.

Il dottor Pontedera glielo ha proibito!

FEDERICO

                                   entra scostando Luigi; — con molta
                                   fermezza:

Non cerco di mio suocero.

                                   A Remigia.

Ho da parlare con te.

LUIGI

                                   via, dopo un cenno del capo di
                                   Remigia.

CLAUDINA

                                   rientra nella camera da letto,
                                   ricominciando a metter via la
                                   roba.

REMIGIA

                                   riprende il coraggio e l’audacia.

Hai da parlare con me? Cosa vuoi?

FEDERICO.

Manda via la cameriera.

                                   Indicando verso la camera da
                                   letto.

E chiudi quella porta.

REMIGIA a Claudina.

Va un momento di là.

                                   Chiude l’uscio: si avvicina di
                                   qualche passo e si mette in faccia
                                   a Federico fissandolo, muta.


SCENA QUARTA.

REMIGIA — FEDERICO — in fine MATTEI.


FEDERICO

                                   con molta freddezza e con molta
                                   calma.

Desidero sapere da te, la vera ragione delle dimissioni di tuo padre.

REMIGIA.

Da me?...

                                   Stringendosi nelle spalle.

Io non so....

FEDERICO sempre con calma.

Come?... Tu, sua figlia, non sai, non hai cercato di sapere perchè
Pietro Mattei ha dato, — proprio in questo momento, — le sue dimissioni
da ministro e da deputato?

REMIGIA.

No....

                                   Correggendosi.

Io soltanto so che da molto tempo era stanco, oppresso dal troppo
lavoro, disgustato, irritato da una guerra iniqua a colpi d’ingiurie e
di calunnie....

                                   Diventando a mano a mano, sotto
                                   l’occhio freddo, attento di
                                   Federico, sempre più nervosa.

E poi, il papà non sta bene. Ha detto tante volte di volersene andare,
di voler riposare. Anche Mauro.... come amico.... come dottore, lo ha
consigliato a.... far così.

                                   Vedendo che Federico osserva i
                                   vestiti, i cappelli, i bauli, ecc.

Io.... vado per qualche giorno a Milano, per.... preparare....

FEDERICO.

Il vostro appartamento? — No, perchè la casa è stata venduta.

REMIGIA.

Andiamo in casa di Mauro, per alcuni giorni. Poi, il papà....
ti scriverà.... appunto per.... avvertirti.... perchè io possa
accompagnarlo per qualche tempo al mare, o in montagna... dove Mauro ci
consiglierà di andare.

FEDERICO sempre c. s.

Ma, come mai, il dottor Mauro Pontedera, un uomo rispettabilissimo
sotto ogni rapporto, — serio, intelligente, pratico del mondo e sincero
amico di tuo padre, non gli ha fatto capire che le sue dimissioni in
questo momento equivalevano a una caduta, a una disfatta vergognosa,
a una fuga? — Come mai? L’_Avanguardia_ accusa Sua Eccellenza
Pietro Mattei di un grave abuso, che data la sua condizione diventa
criminoso, e Pietro Mattei invece di gridar alto, di dar querela
all’_Avanguardia_, — ai suoi diffamatori, — rassegna le proprie
dimissioni, e fugge al mare o ai monti, secondo il consiglio del
medico?

REMIGIA

                                   turbandosi sempre di più.

Ma io.... non so. Io.... non posso sapere del.... papà. Io non so.

FEDERICO.

Tu, sai, per altro, dell’articolo dell’_Avanguardia_? Lo hai letto?

REMIGIA.

No.

FEDERICO.

Saprai ugualmente, ti avranno detto, che in questo articolo si accusa
tuo padre, — deputato, ministro, — di un’illecita operazione di Borsa?

REMIGIA.

Io so che non è vero, che è una falsità e mio padre fa benissimo....

FEDERICO.

Fa malissimo, ma non riscaldarti. Non vedi come io sono tranquillo?
— Riscaldandosi, non si viene a capo di nulla. — Siamo d’accordo: tuo
padre non ha giocato sul rialzo delle _Itale_. Io sono convinto che non
è vero; e che non è vero, _tu_, lo sai.

REMIGIA.

Falsità, tutte falsità!

FEDERICO.

Tutte falsità, no; ecco il punto della questione. Tutte falsità, no,
perchè il giuoco, _la truffa_, è stata commessa veramente. Ora, torno a
ripetere, io desidero, io voglio sapere da te

                                   riscaldandosi

perchè tuo padre non si difende, perchè tuo padre rimane sotto
un’accusa così atroce e così _precisata_, perchè tuo padre, che,
volendolo, potrebbe difendersi dando querela all’_Avanguardia_,
smascherando i veri colpevoli, non lo fa, e piuttosto si lascia
travolgere dall’accusa e precipita giù, giù, giù!

REMIGIA allibita, tremante.

Ma.... Ma io.... Io non posso sapere....

FEDERICO.

Tu non puoi sapere, tu non sai chi sono i veri colpevoli? — No? —
Allora te lo dirò io: Sei tu!

REMIGIA

                                   si abbandona cadendo sul sofà e
                                   nascondendosi la faccia con le
                                   mani.

FEDERICO

                                   molto calmo; — molto ironico.

Sei tu. Il contino Alvise Coldoredo, — il manutengolo, — oh quello
sarebbe stato mandato subito sotto processo; ma tuo padre ha creduto,
col suo onore, ha sperato, di salvare il tuo. — Debolezze, illusioni
paterne. La cronaca del fatto, o del fattaccio, il tuo nome, insieme a
quello di tuo cugino, corrono ormai per tutte le strade e i vicoli di
Roma, con i particolari più curiosi e gli aneddoti più piccanti. Fai
benissimo a raccogliere le tue _toilettes_, le tue gale e a scappare da
Roma. In questi giorni non potresti andare per il corso facendo sfoggio
di fronzoli e di piume; saresti urlata dai monelli! Per il momento, fai
benissimo a nasconderti. — Poi, tuo padre ci lascierà presto la vita; a
questo mondo, presto si dimentica; presto, potrai tornare a divertirti
anche a Roma.

REMIGIA

                                   si alza di colpo, fissandolo.

FEDERICO prorompendo.

No! Nemmeno tuo padre, — senza cuore! — Non hai mai amato nemmeno tuo
padre!

REMIGIA.

E tu? Hai cuore tu? La tua decantata affezione, la tua riconoscenza per
mio padre?... Lo assapori con gioia questo momento! Non ti par vero!
La sua disgrazia, la nostra disgrazia è il tuo trionfo: puoi finalmente
insultarmi e vendicarti!

FEDERICO.

Non è vero. Io ero venuto qui col fermo proposito di mantenermi calmo.
Nessuna idea di vendicarmi; nessuna gioia nell’insultarti.

REMIGIA.

E allora che cosa sei venuto a fare? Perchè hai voluto vedermi ad ogni
costo, tormentarmi?

FEDERICO.

Per dirti questo, soltanto: tuo padre ti ha sacrificato il suo onore;
io non intendo sacrificarti il mio. Era cosa, del resto, da me già
preveduta; ne avevo già avvertito il signor Pietro Mattei. Rinuncio
immediatamente alla direzione delle Cartiere, al posto che ho ottenuto
per l’autorità e con l’aiuto di tuo padre. Andrò lontano, fuori
d’Italia. Tornerò da capo a rifare la mia vita, a guadagnarmi il pane.
Soltanto, con tutte le pratiche legali e l’intervento esplicito del
tribunale, tu mi renderai il mio nome.

REMIGIA

                                   scattando con una risata tra le
                                   lacrime.

Ah! ah! L’uomo di cuore che non si vendica! Oggi più nessun riguardo!
Nessuna pietà! Nemmeno per mio padre! Sfido io!... Siamo rovinati!

FEDERICO

                                   colpito, sta quasi per avventarsi
                                   contro Remigia che rimane
                                   imperterrita.

E quell’altro? Il socio, il manutengolo? Il tuo amante?

REMIGIA.

È falso! Alvise è mio cugino, — gli voglio molto bene, — non è, non fu
mai il mio amante!

FEDERICO.

Sei stata sfacciata e imprudente! — Donna Remigia! — La figlia di un
uomo come Pietro Mattei? — Pensa quante invidie ti seguivano, e quanto
odio, — l’odio contro tuo padre, — quando tu, di mattina, di giorno,
con un velo fitto, correvi svelta dal tuo amante, lungo via Adriana....

REMIGIA

                                   sbigottita; — si rimette subito.

FEDERICO continuando.

.... E sparivi nel portone buio, un po’ nascosto dalla Chiesa, a
sinistra. Sotto l’andito, il bugigattolo di un’antiquaria. La donna
delle vostre camere.... — in faccia alla scala — .... con un po’ di
danaro e di paura, ha parlato.

                                   Ridendo.

Ah! Ah! È una falsità!... Avresti il coraggio di ripetere che è una
falsità?

REMIGIA.

Lo ripeto e lo ripeterò sempre! Alvise non è mai stato il mio amante!

FEDERICO.

E chi ti crede?... Chi ti crede più? Tu li rinneghi i tuoi amanti e li
dimentichi! — Tu?... Non sei nemmeno capace di amare.

REMIGIA

                                   fa un sorriso sdegnoso, ironico.

FEDERICO.

Tu non hai mai amato, non hai mai saputo amare, nè tuo padre, nè tuo
marito....

REMIGIA borbottando.

Colpa tua.

FEDERICO

                                   continuando senza interrompersi.

.... nè i tuoi amanti!...

REMIGIA c. s.

Non hai saputo farti amare! Colpa tua!

FEDERICO

                                   sempre senza interrompersi.

Tu non ami e non hai mai amato che te stessa, la moda, il tuo lusso, i
tuoi fronzoli, i tuoi gingilli....

                                   Fuori di sè per il sorriso
                                   ironico, sdegnoso di Remigia e per
                                   la passione che si riaccende.

Sì, sono questi, sono questi....

                                   Butta all’aria nastri e cappelli.

Sono i tuoi gingilli i tuoi amanti, come i tuoi amanti sono i tuoi
gingilli, e godendo e scherzando e ridendo....

REMIGIA

                                   non ride più, indietreggia
                                   impaurita.

FEDERICO.

.... attraversi il cuore, la vita di chi ha avuto la tremenda disgrazia
di amarti, lasciandovi il disonore e la disperazione....

REMIGIA

                                   continua a indietreggiare c. s.

FEDERICO

                                   pallido, stravolto, inseguendola,
                                   minacciandola coi pugni chiusi.

.... Sempre scherzando, sempre ridendo....

REMIGIA

                                   fugge per la stanza gridando,
                                   chiamando.

Federico! Federico!... Papà!

FEDERICO c. s.

.... perchè sei cattiva, bugiarda, frivola e perversa!

REMIGIA

                                   corre verso l’uscio a sinistra.

FEDERICO

                                   accecato dall’ira e dalla gelosia,
                                   sta per raggiungerla e per
                                   colpirla.

MATTEI

                                   spalanca la camera da letto.

REMIGIA e FEDERICO

                                   Si fermano immobili, sul colpo.


SCENA QUINTA.

REMIGIA — MATTEI — FEDERICO.


FEDERICO

                                   dopo un momento, — a Mattei, —
                                   afferrando Remigia per un braccio.

Ecco tua figlia....

                                   Con uno schianto di dolore e di
                                   collera.

Riprendila!

                                   Spinge Remigia verso Mattei.

REMIGIA

                                   fa qualche passo barcollando, poi
                                   cade inginocchiata presso il sofà.
                                   Nasconde la faccia sui cuscini,
                                   senza piangere.

FEDERICO continuando.

Lo avevo già dichiarato! Se mai un giorno....

MATTEI

                                   con tutta la forza della sua
                                   autorità.

Taci!... Non una parola di più!... Taci!

                                   Si appoggia all’uscio, affranto:
                                   con voce rotta.

Ero.... là!

FEDERICO

                                   osservandolo, si sente vinto da
                                   una profonda pietà.

MATTEI

                                   ha il petto ansante, gli occhi
                                   infossati, il volto scarno,
                                   contraffatto, terreo.

FEDERICO.

                                   Si copre gli occhi con una mano
                                   asciugandosi le lacrime.

MATTEI

                                   vuol parlare, non può: ha una
                                   forte contrazione del viso. — Poi,
                                   riesce a parlare stentatamente,
                                   con voce fioca e sorda. Si rivolge
                                   a Federico, ma avvicinandosi
                                   istintivamente a Remigia in modo
                                   ch’essa pure debba comprendere
                                   tutto il dolore, lo strazio delle
                                   sue parole.

.... Hai.... Sì.... Federico.... hai ragione. Il tuo nome.... è il
nome di un galantuomo.... fai bene a portartelo via.... in salvo....
lontano.... lontano da noi!... Sei _solo_.... hai la fortuna di essere
_solo_.... Potrai.... sarai.... ancora felice.

                                   Grosse lacrime gli colano dagli
                                   occhi sulle guance.

Io te lo auguro.... Federico.... domandandoti perdono del male che ti
abbiamo fatto.

                                   Non può più parlare, — traballa
                                   sotto il peso del grande
                                   avvilimento.

Va.... Va....

FEDERICO

                                   gli si avvicina in atto di
                                   sorreggerlo, di abbracciarlo.

MATTEI

                                   allontanandolo con le due mani.

Va.... Va....

FEDERICO

                                   esita; ma il suo occhio
                                   cade su Remigia e fugge via,
                                   precipitosamente.


SCENA ULTIMA.

MATTEI e REMIGIA.


REMIGIA

                                   appena Federico è uscito comincia
                                   a singhiozzare.

MATTEI

                                   fa per andarsene trascinandosi
                                   verso la camera da letto — poi
                                   siede accasciato, in fondo, fra
                                   il disordine delle valige, dei
                                   cappellini, dei nastri. — Si
                                   alza, si muove a stento, fa per
                                   uscire, ma resta colpito dai
                                   singhiozzi sommessi di Remigia.
                                   Tende l’orecchio, trasalendo ad
                                   ogni singhiozzo: si avvicina d’un
                                   passo: la tenerezza paterna sta
                                   per riprenderlo, ma vuol vincersi
                                   ad ogni costo e rialza fieramente
                                   la testa.

Io.... ti ho _dato tutto. Tu_ mi prendi anche la vita....

                                   Coi pugni chiusi e con la voce di
                                   chi vuol dominarsi e soffocare il
                                   proprio cuore.

No! No!... Non posso perdonarti!

REMIGIA

                                   continua a singhiozzare sempre più
                                   forte.

MATTEI

                                   si lascia cadere accanto a
                                   Remigia, fa quasi per accarezzarle
                                   i capelli e mormora sommessamente:

Resto qui.... per morirti vicino.

                                   Cala la tela.


  FINE DEL DRAMMA.




OPERE DI G. ROVETTA

_(Edizioni Treves)._


  _=Teatro.=_
  _Gli uomini pratici_, commedia                      L. 1 20
  _Principio di secolo_, dramma. Ediz. di lusso in-8     2 —
  _Alla Città di Roma_, commedia                         1 —
  _Il giorno della cresima_, commedia. Ediz. di lusso    3 —
  _Papà Eccellenza_, dramma. Ediz. di lusso              3 —

  _=Romanzi e Novelle.=_
  _Sott’acqua_. 3.ª edizione                             3 50
  _Il primo amante_. 2.ª edizione                        3 50
  _Il processo Montegù_. 7.ª edizione                    1 —
  _Novelle_. 3.ª edizione                                1 —
    Cavalleria assassina. — Storiella vecchia. — Era
    matto o aveva fame. — Scellerata! — Quintino
    e Marco. — Metempsicosi. — Tiranni minimi.





Nota del Trascrittore

Ortografia e punteggiatura originali sono state mantenute, correggendo
senza annotazione minimi errori tipografici.





*** END OF THE PROJECT GUTENBERG EBOOK PAPÀ ECCELLENZA ***


    

Updated editions will replace the previous one—the old editions will
be renamed.

Creating the works from print editions not protected by U.S. copyright
law means that no one owns a United States copyright in these works,
so the Foundation (and you!) can copy and distribute it in the United
States without permission and without paying copyright
royalties. Special rules, set forth in the General Terms of Use part
of this license, apply to copying and distributing Project
Gutenberg™ electronic works to protect the PROJECT GUTENBERG™
concept and trademark. Project Gutenberg is a registered trademark,
and may not be used if you charge for an eBook, except by following
the terms of the trademark license, including paying royalties for use
of the Project Gutenberg trademark. If you do not charge anything for
copies of this eBook, complying with the trademark license is very
easy. You may use this eBook for nearly any purpose such as creation
of derivative works, reports, performances and research. Project
Gutenberg eBooks may be modified and printed and given away—you may
do practically ANYTHING in the United States with eBooks not protected
by U.S. copyright law. Redistribution is subject to the trademark
license, especially commercial redistribution.


START: FULL LICENSE

THE FULL PROJECT GUTENBERG LICENSE

PLEASE READ THIS BEFORE YOU DISTRIBUTE OR USE THIS WORK

To protect the Project Gutenberg™ mission of promoting the free
distribution of electronic works, by using or distributing this work
(or any other work associated in any way with the phrase “Project
Gutenberg”), you agree to comply with all the terms of the Full
Project Gutenberg™ License available with this file or online at
www.gutenberg.org/license.

Section 1. General Terms of Use and Redistributing Project Gutenberg™
electronic works

1.A. By reading or using any part of this Project Gutenberg™
electronic work, you indicate that you have read, understand, agree to
and accept all the terms of this license and intellectual property
(trademark/copyright) agreement. If you do not agree to abide by all
the terms of this agreement, you must cease using and return or
destroy all copies of Project Gutenberg™ electronic works in your
possession. If you paid a fee for obtaining a copy of or access to a
Project Gutenberg™ electronic work and you do not agree to be bound
by the terms of this agreement, you may obtain a refund from the person
or entity to whom you paid the fee as set forth in paragraph 1.E.8.

1.B. “Project Gutenberg” is a registered trademark. It may only be
used on or associated in any way with an electronic work by people who
agree to be bound by the terms of this agreement. There are a few
things that you can do with most Project Gutenberg™ electronic works
even without complying with the full terms of this agreement. See
paragraph 1.C below. There are a lot of things you can do with Project
Gutenberg™ electronic works if you follow the terms of this
agreement and help preserve free future access to Project Gutenberg™
electronic works. See paragraph 1.E below.

1.C. The Project Gutenberg Literary Archive Foundation (“the
Foundation” or PGLAF), owns a compilation copyright in the collection
of Project Gutenberg™ electronic works. Nearly all the individual
works in the collection are in the public domain in the United
States. If an individual work is unprotected by copyright law in the
United States and you are located in the United States, we do not
claim a right to prevent you from copying, distributing, performing,
displaying or creating derivative works based on the work as long as
all references to Project Gutenberg are removed. Of course, we hope
that you will support the Project Gutenberg™ mission of promoting
free access to electronic works by freely sharing Project Gutenberg™
works in compliance with the terms of this agreement for keeping the
Project Gutenberg™ name associated with the work. You can easily
comply with the terms of this agreement by keeping this work in the
same format with its attached full Project Gutenberg™ License when
you share it without charge with others.

1.D. The copyright laws of the place where you are located also govern
what you can do with this work. Copyright laws in most countries are
in a constant state of change. If you are outside the United States,
check the laws of your country in addition to the terms of this
agreement before downloading, copying, displaying, performing,
distributing or creating derivative works based on this work or any
other Project Gutenberg™ work. The Foundation makes no
representations concerning the copyright status of any work in any
country other than the United States.

1.E. Unless you have removed all references to Project Gutenberg:

1.E.1. The following sentence, with active links to, or other
immediate access to, the full Project Gutenberg™ License must appear
prominently whenever any copy of a Project Gutenberg™ work (any work
on which the phrase “Project Gutenberg” appears, or with which the
phrase “Project Gutenberg” is associated) is accessed, displayed,
performed, viewed, copied or distributed:

    This eBook is for the use of anyone anywhere in the United States and most
    other parts of the world at no cost and with almost no restrictions
    whatsoever. You may copy it, give it away or re-use it under the terms
    of the Project Gutenberg License included with this eBook or online
    at www.gutenberg.org. If you
    are not located in the United States, you will have to check the laws
    of the country where you are located before using this eBook.
  
1.E.2. If an individual Project Gutenberg™ electronic work is
derived from texts not protected by U.S. copyright law (does not
contain a notice indicating that it is posted with permission of the
copyright holder), the work can be copied and distributed to anyone in
the United States without paying any fees or charges. If you are
redistributing or providing access to a work with the phrase “Project
Gutenberg” associated with or appearing on the work, you must comply
either with the requirements of paragraphs 1.E.1 through 1.E.7 or
obtain permission for the use of the work and the Project Gutenberg™
trademark as set forth in paragraphs 1.E.8 or 1.E.9.

1.E.3. If an individual Project Gutenberg™ electronic work is posted
with the permission of the copyright holder, your use and distribution
must comply with both paragraphs 1.E.1 through 1.E.7 and any
additional terms imposed by the copyright holder. Additional terms
will be linked to the Project Gutenberg™ License for all works
posted with the permission of the copyright holder found at the
beginning of this work.

1.E.4. Do not unlink or detach or remove the full Project Gutenberg™
License terms from this work, or any files containing a part of this
work or any other work associated with Project Gutenberg™.

1.E.5. Do not copy, display, perform, distribute or redistribute this
electronic work, or any part of this electronic work, without
prominently displaying the sentence set forth in paragraph 1.E.1 with
active links or immediate access to the full terms of the Project
Gutenberg™ License.

1.E.6. You may convert to and distribute this work in any binary,
compressed, marked up, nonproprietary or proprietary form, including
any word processing or hypertext form. However, if you provide access
to or distribute copies of a Project Gutenberg™ work in a format
other than “Plain Vanilla ASCII” or other format used in the official
version posted on the official Project Gutenberg™ website
(www.gutenberg.org), you must, at no additional cost, fee or expense
to the user, provide a copy, a means of exporting a copy, or a means
of obtaining a copy upon request, of the work in its original “Plain
Vanilla ASCII” or other form. Any alternate format must include the
full Project Gutenberg™ License as specified in paragraph 1.E.1.

1.E.7. Do not charge a fee for access to, viewing, displaying,
performing, copying or distributing any Project Gutenberg™ works
unless you comply with paragraph 1.E.8 or 1.E.9.

1.E.8. You may charge a reasonable fee for copies of or providing
access to or distributing Project Gutenberg™ electronic works
provided that:

    • You pay a royalty fee of 20% of the gross profits you derive from
        the use of Project Gutenberg™ works calculated using the method
        you already use to calculate your applicable taxes. The fee is owed
        to the owner of the Project Gutenberg™ trademark, but he has
        agreed to donate royalties under this paragraph to the Project
        Gutenberg Literary Archive Foundation. Royalty payments must be paid
        within 60 days following each date on which you prepare (or are
        legally required to prepare) your periodic tax returns. Royalty
        payments should be clearly marked as such and sent to the Project
        Gutenberg Literary Archive Foundation at the address specified in
        Section 4, “Information about donations to the Project Gutenberg
        Literary Archive Foundation.”
    
    • You provide a full refund of any money paid by a user who notifies
        you in writing (or by e-mail) within 30 days of receipt that s/he
        does not agree to the terms of the full Project Gutenberg™
        License. You must require such a user to return or destroy all
        copies of the works possessed in a physical medium and discontinue
        all use of and all access to other copies of Project Gutenberg™
        works.
    
    • You provide, in accordance with paragraph 1.F.3, a full refund of
        any money paid for a work or a replacement copy, if a defect in the
        electronic work is discovered and reported to you within 90 days of
        receipt of the work.
    
    • You comply with all other terms of this agreement for free
        distribution of Project Gutenberg™ works.
    

1.E.9. If you wish to charge a fee or distribute a Project
Gutenberg™ electronic work or group of works on different terms than
are set forth in this agreement, you must obtain permission in writing
from the Project Gutenberg Literary Archive Foundation, the manager of
the Project Gutenberg™ trademark. Contact the Foundation as set
forth in Section 3 below.

1.F.

1.F.1. Project Gutenberg volunteers and employees expend considerable
effort to identify, do copyright research on, transcribe and proofread
works not protected by U.S. copyright law in creating the Project
Gutenberg™ collection. Despite these efforts, Project Gutenberg™
electronic works, and the medium on which they may be stored, may
contain “Defects,” such as, but not limited to, incomplete, inaccurate
or corrupt data, transcription errors, a copyright or other
intellectual property infringement, a defective or damaged disk or
other medium, a computer virus, or computer codes that damage or
cannot be read by your equipment.

1.F.2. LIMITED WARRANTY, DISCLAIMER OF DAMAGES - Except for the “Right
of Replacement or Refund” described in paragraph 1.F.3, the Project
Gutenberg Literary Archive Foundation, the owner of the Project
Gutenberg™ trademark, and any other party distributing a Project
Gutenberg™ electronic work under this agreement, disclaim all
liability to you for damages, costs and expenses, including legal
fees. YOU AGREE THAT YOU HAVE NO REMEDIES FOR NEGLIGENCE, STRICT
LIABILITY, BREACH OF WARRANTY OR BREACH OF CONTRACT EXCEPT THOSE
PROVIDED IN PARAGRAPH 1.F.3. YOU AGREE THAT THE FOUNDATION, THE
TRADEMARK OWNER, AND ANY DISTRIBUTOR UNDER THIS AGREEMENT WILL NOT BE
LIABLE TO YOU FOR ACTUAL, DIRECT, INDIRECT, CONSEQUENTIAL, PUNITIVE OR
INCIDENTAL DAMAGES EVEN IF YOU GIVE NOTICE OF THE POSSIBILITY OF SUCH
DAMAGE.

1.F.3. LIMITED RIGHT OF REPLACEMENT OR REFUND - If you discover a
defect in this electronic work within 90 days of receiving it, you can
receive a refund of the money (if any) you paid for it by sending a
written explanation to the person you received the work from. If you
received the work on a physical medium, you must return the medium
with your written explanation. The person or entity that provided you
with the defective work may elect to provide a replacement copy in
lieu of a refund. If you received the work electronically, the person
or entity providing it to you may choose to give you a second
opportunity to receive the work electronically in lieu of a refund. If
the second copy is also defective, you may demand a refund in writing
without further opportunities to fix the problem.

1.F.4. Except for the limited right of replacement or refund set forth
in paragraph 1.F.3, this work is provided to you ‘AS-IS’, WITH NO
OTHER WARRANTIES OF ANY KIND, EXPRESS OR IMPLIED, INCLUDING BUT NOT
LIMITED TO WARRANTIES OF MERCHANTABILITY OR FITNESS FOR ANY PURPOSE.

1.F.5. Some states do not allow disclaimers of certain implied
warranties or the exclusion or limitation of certain types of
damages. If any disclaimer or limitation set forth in this agreement
violates the law of the state applicable to this agreement, the
agreement shall be interpreted to make the maximum disclaimer or
limitation permitted by the applicable state law. The invalidity or
unenforceability of any provision of this agreement shall not void the
remaining provisions.

1.F.6. INDEMNITY - You agree to indemnify and hold the Foundation, the
trademark owner, any agent or employee of the Foundation, anyone
providing copies of Project Gutenberg™ electronic works in
accordance with this agreement, and any volunteers associated with the
production, promotion and distribution of Project Gutenberg™
electronic works, harmless from all liability, costs and expenses,
including legal fees, that arise directly or indirectly from any of
the following which you do or cause to occur: (a) distribution of this
or any Project Gutenberg™ work, (b) alteration, modification, or
additions or deletions to any Project Gutenberg™ work, and (c) any
Defect you cause.

Section 2. Information about the Mission of Project Gutenberg™

Project Gutenberg™ is synonymous with the free distribution of
electronic works in formats readable by the widest variety of
computers including obsolete, old, middle-aged and new computers. It
exists because of the efforts of hundreds of volunteers and donations
from people in all walks of life.

Volunteers and financial support to provide volunteers with the
assistance they need are critical to reaching Project Gutenberg™’s
goals and ensuring that the Project Gutenberg™ collection will
remain freely available for generations to come. In 2001, the Project
Gutenberg Literary Archive Foundation was created to provide a secure
and permanent future for Project Gutenberg™ and future
generations. To learn more about the Project Gutenberg Literary
Archive Foundation and how your efforts and donations can help, see
Sections 3 and 4 and the Foundation information page at www.gutenberg.org.

Section 3. Information about the Project Gutenberg Literary Archive Foundation

The Project Gutenberg Literary Archive Foundation is a non-profit
501(c)(3) educational corporation organized under the laws of the
state of Mississippi and granted tax exempt status by the Internal
Revenue Service. The Foundation’s EIN or federal tax identification
number is 64-6221541. Contributions to the Project Gutenberg Literary
Archive Foundation are tax deductible to the full extent permitted by
U.S. federal laws and your state’s laws.

The Foundation’s business office is located at 809 North 1500 West,
Salt Lake City, UT 84116, (801) 596-1887. Email contact links and up
to date contact information can be found at the Foundation’s website
and official page at www.gutenberg.org/contact

Section 4. Information about Donations to the Project Gutenberg
Literary Archive Foundation

Project Gutenberg™ depends upon and cannot survive without widespread
public support and donations to carry out its mission of
increasing the number of public domain and licensed works that can be
freely distributed in machine-readable form accessible by the widest
array of equipment including outdated equipment. Many small donations
($1 to $5,000) are particularly important to maintaining tax exempt
status with the IRS.

The Foundation is committed to complying with the laws regulating
charities and charitable donations in all 50 states of the United
States. Compliance requirements are not uniform and it takes a
considerable effort, much paperwork and many fees to meet and keep up
with these requirements. We do not solicit donations in locations
where we have not received written confirmation of compliance. To SEND
DONATIONS or determine the status of compliance for any particular state
visit www.gutenberg.org/donate.

While we cannot and do not solicit contributions from states where we
have not met the solicitation requirements, we know of no prohibition
against accepting unsolicited donations from donors in such states who
approach us with offers to donate.

International donations are gratefully accepted, but we cannot make
any statements concerning tax treatment of donations received from
outside the United States. U.S. laws alone swamp our small staff.

Please check the Project Gutenberg web pages for current donation
methods and addresses. Donations are accepted in a number of other
ways including checks, online payments and credit card donations. To
donate, please visit: www.gutenberg.org/donate.

Section 5. General Information About Project Gutenberg™ electronic works

Professor Michael S. Hart was the originator of the Project
Gutenberg™ concept of a library of electronic works that could be
freely shared with anyone. For forty years, he produced and
distributed Project Gutenberg™ eBooks with only a loose network of
volunteer support.

Project Gutenberg™ eBooks are often created from several printed
editions, all of which are confirmed as not protected by copyright in
the U.S. unless a copyright notice is included. Thus, we do not
necessarily keep eBooks in compliance with any particular paper
edition.

Most people start at our website which has the main PG search
facility: www.gutenberg.org.

This website includes information about Project Gutenberg™,
including how to make donations to the Project Gutenberg Literary
Archive Foundation, how to help produce our new eBooks, and how to
subscribe to our email newsletter to hear about new eBooks.


